1213	&nbsp; &nbsp; &nbsp; &nbsp; <b>"Wepyng and waylyng, care and oother sorwe</b><BR>
1214	&nbsp; &nbsp; &nbsp; &nbsp; <b>I knowe ynogh, on even and a-morwe,"</b><BR>
1215	&nbsp; &nbsp; &nbsp; &nbsp; <b>Quod the Marchant, "and so doon other mo</b><BR>
1216	&nbsp; &nbsp; &nbsp; &nbsp; <b>That wedded been. I trowe that it be so,</b><BR>
1217	&nbsp; &nbsp; &nbsp; &nbsp; <b>For wel I woot it fareth so with me.</b><BR>
1218	&nbsp; &nbsp; &nbsp; &nbsp; <b>I have a wyf, the worste that may be;</b><BR>
1219	&nbsp; &nbsp; &nbsp; &nbsp; <b>For thogh the feend to hire ycoupled were,</b><BR>
1220	&nbsp; &nbsp; &nbsp; &nbsp; <b>She wolde hym overmacche, I dar wel swere.</b><BR>
1221	&nbsp; &nbsp; &nbsp; &nbsp; <b>What sholde I yow reherce in special</b><BR>
1222	&nbsp; &nbsp; &nbsp; &nbsp; <b>Hir hye malice? She is a shrewe at al.</b><BR>
1223	&nbsp; &nbsp; &nbsp; &nbsp; <b>Ther is a long and large difference</b><BR>
1224	&nbsp; &nbsp; &nbsp; &nbsp; <b>Bitwix Grisildis grete pacience</b><BR>
1225	&nbsp; &nbsp; &nbsp; &nbsp; <b>And of my wyf the passyng crueltee.</b><BR>
1226	&nbsp; &nbsp; &nbsp; &nbsp; <b>Were I unbounden, also moot I thee,</b><BR>
1227	&nbsp; &nbsp; &nbsp; &nbsp; <b>I wolde nevere eft comen in the snare.</b><BR>
1228	&nbsp; &nbsp; &nbsp; &nbsp; <b>We wedded men lyven in sorwe and care.</b><BR>
1229	&nbsp; &nbsp; &nbsp; &nbsp; <b>Assaye whoso wole, and he shal fynde</b><BR>
1230	&nbsp; &nbsp; &nbsp; &nbsp; <b>That I seye sooth, by Seint Thomas of Ynde,</b><BR>
1231	&nbsp; &nbsp; &nbsp; &nbsp; <b>As for the moore part -- I sey nat alle.</b><BR>
1232	&nbsp; &nbsp; &nbsp; &nbsp; <b>God shilde that it sholde so bifalle!</b><BR>
1233	&nbsp; &nbsp; &nbsp; &nbsp; <b>"A, goode sire Hoost, I have ywedded bee</b><BR>
1234	&nbsp; &nbsp; &nbsp; &nbsp; <b>Thise monthes two, and moore nat, pardee;</b><BR>
1235	&nbsp; &nbsp; &nbsp; &nbsp; <b>And yet, I trowe, he that al his lyve</b><BR>
1236	&nbsp; &nbsp; &nbsp; &nbsp; <b>Wyflees hath been, though that men wolde him ryve</b><BR>
1237	&nbsp; &nbsp; &nbsp; &nbsp; <b>Unto the herte, ne koude in no manere</b><BR>
1238	&nbsp; &nbsp; &nbsp; &nbsp; <b>Tellen so muchel sorwe as I now heere</b><BR>
1239	&nbsp; &nbsp; &nbsp; &nbsp; <b>Koude tellen of my wyves cursednesse!"</b><BR>
1240	&nbsp; &nbsp; &nbsp; &nbsp; <b>"Now," quod oure Hoost, "Marchaunt, so God yow blesse,</b><BR>
1241	&nbsp; &nbsp; &nbsp; &nbsp; <b>Syn ye so muchel knowen of that art</b><BR>
1242	&nbsp; &nbsp; &nbsp; &nbsp; <b>Ful hertely I pray yow telle us part."</b><BR>
1243	&nbsp; &nbsp; &nbsp; &nbsp; <b>"Gladly," quod he, "but of myn owene soore,</b><BR>
1244	&nbsp; &nbsp; &nbsp; &nbsp; <b>For soory herte, I telle may namoore."</b><BR>
1245	&nbsp; &nbsp; &nbsp; &nbsp; <b>Whilom ther was dwellynge in Lumbardye</b><BR>
1246	&nbsp; &nbsp; &nbsp; &nbsp; <b>A worthy knyght, that born was of Pavye,</b><BR>
1247	&nbsp; &nbsp; &nbsp; &nbsp; <b>In which he lyved in greet prosperitee;</b><BR>
1248	&nbsp; &nbsp; &nbsp; &nbsp; <b>And sixty yeer a wyflees man was hee,</b><BR>
1249	&nbsp; &nbsp; &nbsp; &nbsp; <b>And folwed ay his bodily delyt</b><BR>
1250	&nbsp; &nbsp; &nbsp; &nbsp; <b>On wommen, ther as was his appetyt,</b><BR>
1251	&nbsp; &nbsp; &nbsp; &nbsp; <b>As doon thise fooles that been seculeer.</b><BR>
1252	&nbsp; &nbsp; &nbsp; &nbsp; <b>And whan that he was passed sixty yeer,</b><BR>
1253	&nbsp; &nbsp; &nbsp; &nbsp; <b>Were it for hoolynesse or for dotage</b><BR>
1254	&nbsp; &nbsp; &nbsp; &nbsp; <b>I kan nat seye, but swich a greet corage</b><BR>
1255	&nbsp; &nbsp; &nbsp; &nbsp; <b>Hadde this knyght to been a wedded man</b><BR>
1256	&nbsp; &nbsp; &nbsp; &nbsp; <b>That day and nyght he dooth al that he kan</b><BR>
1257	&nbsp; &nbsp; &nbsp; &nbsp; <b>T' espien where he myghte wedded be,</b><BR>
1258	&nbsp; &nbsp; &nbsp; &nbsp; <b>Preyinge oure Lord to graunten him that he</b><BR>
1259	&nbsp; &nbsp; &nbsp; &nbsp; <b>Mighte ones knowe of thilke blisful lyf</b><BR>
1260	&nbsp; &nbsp; &nbsp; &nbsp; <b>That is bitwixe an housbonde and his wyf,</b><BR>
1261	&nbsp; &nbsp; &nbsp; &nbsp; <b>And for to lyve under that hooly boond</b><BR>
1262	&nbsp; &nbsp; &nbsp; &nbsp; <b>With which that first God man and womman bond.</b><BR>
1263	&nbsp; &nbsp; &nbsp; &nbsp; <b>"Noon oother lyf," seyde he, "is worth a bene,</b><BR>
1264	&nbsp; &nbsp; &nbsp; &nbsp; <b>For wedlok is so esy and so clene,</b><BR>
1265	&nbsp; &nbsp; &nbsp; &nbsp; <b>That in this world it is a paradys."</b><BR>
1266	&nbsp; &nbsp; &nbsp; &nbsp; <b>Thus seyde this olde knyght, that was so wys.</b><BR>
1267	&nbsp; &nbsp; &nbsp; &nbsp; <b>And certeinly, as sooth as God is kyng,</b><BR>
1268	&nbsp; &nbsp; &nbsp; &nbsp; <b>To take a wyf it is a glorious thyng,</b><BR>
1269	&nbsp; &nbsp; &nbsp; &nbsp; <b>And namely whan a man is oold and hoor;</b><BR>
1270	&nbsp; &nbsp; &nbsp; &nbsp; <b>Thanne is a wyf the fruyt of his tresor.</b><BR>
1271	&nbsp; &nbsp; &nbsp; &nbsp; <b>Thanne sholde he take a yong wyf and a feir,</b><BR>
1272	&nbsp; &nbsp; &nbsp; &nbsp; <b>On which he myghte engendren hym an heir,</b><BR>
1273	&nbsp; &nbsp; &nbsp; &nbsp; <b>And lede his lyf in joye and in solas,</b><BR>
1274	&nbsp; &nbsp; &nbsp; &nbsp; <b>Where as thise bacheleris synge "allas,"</b><BR>
1275	&nbsp; &nbsp; &nbsp; &nbsp; <b>Whan that they fynden any adversitee</b><BR>
1276	&nbsp; &nbsp; &nbsp; &nbsp; <b>In love, which nys but childyssh vanytee.</b><BR>
1277	&nbsp; &nbsp; &nbsp; &nbsp; <b>And trewely it sit wel to be so,</b><BR>
1278	&nbsp; &nbsp; &nbsp; &nbsp; <b>That bacheleris have often peyne and wo;</b><BR>
1279	&nbsp; &nbsp; &nbsp; &nbsp; <b>On brotel ground they buylde, and brotelnesse</b><BR>
1280	&nbsp; &nbsp; &nbsp; &nbsp; <b>They fynde whan they wene sikernesse.</b><BR>
1281	&nbsp; &nbsp; &nbsp; &nbsp; <b>They lyve but as a bryd or as a beest,</b><BR>
1282	&nbsp; &nbsp; &nbsp; &nbsp; <b>In libertee and under noon arreest,</b><BR>
1283	&nbsp; &nbsp; &nbsp; &nbsp; <b>Ther as a wedded man in his estaat</b><BR>
1284	&nbsp; &nbsp; &nbsp; &nbsp; <b>Lyveth a lyf blisful and ordinaat</b><BR>
1285	&nbsp; &nbsp; &nbsp; &nbsp; <b>Under this yok of mariage ybounde.</b><BR>
1286	&nbsp; &nbsp; &nbsp; &nbsp; <b>Wel may his herte in joy and blisse habounde,</b><BR>
1287	&nbsp; &nbsp; &nbsp; &nbsp; <b>For who kan be so buxom as a wyf?</b><BR>
1288	&nbsp; &nbsp; &nbsp; &nbsp; <b>Who is so trewe, and eek so ententyf</b><BR>
1289	&nbsp; &nbsp; &nbsp; &nbsp; <b>To kepe hym, syk and hool, as is his make?</b><BR>
1290	&nbsp; &nbsp; &nbsp; &nbsp; <b>For wele or wo she wole hym nat forsake;</b><BR>
1291	&nbsp; &nbsp; &nbsp; &nbsp; <b>She nys nat wery hym to love and serve,</b><BR>
1292	&nbsp; &nbsp; &nbsp; &nbsp; <b>Though that he lye bedrede til he sterve.</b><BR>
1293	&nbsp; &nbsp; &nbsp; &nbsp; <b>And yet somme clerkes seyn it nys nat so,</b><BR>
1294	&nbsp; &nbsp; &nbsp; &nbsp; <b>Of whiche he Theofraste is oon of tho.</b><BR>
1295	&nbsp; &nbsp; &nbsp; &nbsp; <b>What force though Theofraste liste lye?</b><BR>
1296	&nbsp; &nbsp; &nbsp; &nbsp; <b>"Ne take no wyf," quod he, "for housbondrye,</b><BR>
1297	&nbsp; &nbsp; &nbsp; &nbsp; <b>As for to spare in houshold thy dispence.</b><BR>
1298	&nbsp; &nbsp; &nbsp; &nbsp; <b>A trewe servant dooth moore diligence</b><BR>
1299	&nbsp; &nbsp; &nbsp; &nbsp; <b>Thy good to kepe than thyn owene wyf,</b><BR>
1300	&nbsp; &nbsp; &nbsp; &nbsp; <b>For she wol clayme half part al hir lyf.</b><BR>
1301	&nbsp; &nbsp; &nbsp; &nbsp; <b>And if thou be syk, so God me save,</b><BR>
1302	&nbsp; &nbsp; &nbsp; &nbsp; <b>Thy verray freendes, or a trewe knave,</b><BR>
1303	&nbsp; &nbsp; &nbsp; &nbsp; <b>Wol kepe thee bet than she that waiteth ay</b><BR>
1304	&nbsp; &nbsp; &nbsp; &nbsp; <b>After thy good and hath doon many a day.</b><BR>
1305	&nbsp; &nbsp; &nbsp; &nbsp; <b>And if thou take a wyf unto thyn hoold</b><BR>
1306	&nbsp; &nbsp; &nbsp; &nbsp; <b>Ful lightly maystow been a cokewold."</b><BR>
1307	&nbsp; &nbsp; &nbsp; &nbsp; <b>This sentence, and an hundred thynges worse,</b><BR>
1308	&nbsp; &nbsp; &nbsp; &nbsp; <b>Writeth this man, ther God his bones corse!</b><BR>
1309	&nbsp; &nbsp; &nbsp; &nbsp; <b>But take no kep of al swich vanytee;</b><BR>
1310	&nbsp; &nbsp; &nbsp; &nbsp; <b>Deffie Theofraste, and herke me.</b><BR>
1311	&nbsp; &nbsp; &nbsp; &nbsp; <b>A wyf is Goddes yifte verraily;</b><BR>
1312	&nbsp; &nbsp; &nbsp; &nbsp; <b>Alle othere manere yiftes hardily,</b><BR>
1313	&nbsp; &nbsp; &nbsp; &nbsp; <b>As londes, rentes, pasture, or commune,</b><BR>
1314	&nbsp; &nbsp; &nbsp; &nbsp; <b>Or moebles -- alle been yiftes of Fortune</b><BR>
1315	&nbsp; &nbsp; &nbsp; &nbsp; <b>That passen as a shadwe upon a wal.</b><BR>
1316	&nbsp; &nbsp; &nbsp; &nbsp; <b>But drede nat, if pleynly speke I shal:</b><BR>
1317	&nbsp; &nbsp; &nbsp; &nbsp; <b>A wyf wol laste, and in thyn hous endure,</b><BR>
1318	&nbsp; &nbsp; &nbsp; &nbsp; <b>Wel lenger than thee list, paraventure.</b><BR>
1319	&nbsp; &nbsp; &nbsp; &nbsp; <b>Mariage is a ful greet sacrement.</b><BR>
1320	&nbsp; &nbsp; &nbsp; &nbsp; <b>He which that hath no wyf, I holde hym shent;</b><BR>
1321	&nbsp; &nbsp; &nbsp; &nbsp; <b>He lyveth helplees and al desolat --</b><BR>
1322	&nbsp; &nbsp; &nbsp; &nbsp; <b>I speke of folk in seculer estaat.</b><BR>
1323	&nbsp; &nbsp; &nbsp; &nbsp; <b>And herke why -- I sey nat this for noght --</b><BR>
1324	&nbsp; &nbsp; &nbsp; &nbsp; <b>That womman is for mannes helpe ywroght.</b><BR>
1325	&nbsp; &nbsp; &nbsp; &nbsp; <b>The hye God, whan he hadde Adam maked,</b><BR>
1326	&nbsp; &nbsp; &nbsp; &nbsp; <b>And saugh him al allone, bely-naked,</b><BR>
1327	&nbsp; &nbsp; &nbsp; &nbsp; <b>God of his grete goodnesse seyde than,</b><BR>
1328	&nbsp; &nbsp; &nbsp; &nbsp; <b>"Lat us now make an helpe unto this man</b><BR>
1329	&nbsp; &nbsp; &nbsp; &nbsp; <b>Lyk to hymself"; and thanne he made him Eve.</b><BR>
1330	&nbsp; &nbsp; &nbsp; &nbsp; <b>Heere may ye se, and heerby may ye preve,</b><BR>
1331	&nbsp; &nbsp; &nbsp; &nbsp; <b>That wyf is mannes helpe and his confort,</b><BR>
1332	&nbsp; &nbsp; &nbsp; &nbsp; <b>His paradys terrestre, and his disport.</b><BR>
1333	&nbsp; &nbsp; &nbsp; &nbsp; <b>So buxom and so vertuous is she,</b><BR>
1334	&nbsp; &nbsp; &nbsp; &nbsp; <b>They moste nedes lyve in unitee.</b><BR>
1335	&nbsp; &nbsp; &nbsp; &nbsp; <b>O flessh they been, and o fleesh, as I gesse,</b><BR>
1336	&nbsp; &nbsp; &nbsp; &nbsp; <b>Hath but oon herte, in wele and in distresse.</b><BR>
1337	&nbsp; &nbsp; &nbsp; &nbsp; <b>A wyf! a, Seinte Marie, benedicite!</b><BR>
1338	&nbsp; &nbsp; &nbsp; &nbsp; <b>How myghte a man han any adversitee</b><BR>
1339	&nbsp; &nbsp; &nbsp; &nbsp; <b>That hath a wyf? Certes, I kan nat seye.</b><BR>
1340	&nbsp; &nbsp; &nbsp; &nbsp; <b>The blisse which that is bitwixe hem tweye</b><BR>
1341	&nbsp; &nbsp; &nbsp; &nbsp; <b>Ther may no tonge telle, or herte thynke.</b><BR>
1342	&nbsp; &nbsp; &nbsp; &nbsp; <b>If he be povre, she helpeth hym to swynke;</b><BR>
1343	&nbsp; &nbsp; &nbsp; &nbsp; <b>She kepeth his good, and wasteth never a deel;</b><BR>
1344	&nbsp; &nbsp; &nbsp; &nbsp; <b>Al that hire housbonde lust, hire liketh weel;</b><BR>
1345	&nbsp; &nbsp; &nbsp; &nbsp; <b>She seith nat ones "nay," whan he seith "ye."</b><BR>
1346	&nbsp; &nbsp; &nbsp; &nbsp; <b>"Do this," seith he; "Al redy, sire," seith she.</b><BR>
1347	&nbsp; &nbsp; &nbsp; &nbsp; <b>O blisful ordre of wedlok precious,</b><BR>
1348	&nbsp; &nbsp; &nbsp; &nbsp; <b>Thou art so murye, and eek so vertuous,</b><BR>
1349	&nbsp; &nbsp; &nbsp; &nbsp; <b>And so commended and appreved eek</b><BR>
1350	&nbsp; &nbsp; &nbsp; &nbsp; <b>That every man that halt hym worth a leek</b><BR>
1351	&nbsp; &nbsp; &nbsp; &nbsp; <b>Upon his bare knees oughte al his lyf</b><BR>
1352	&nbsp; &nbsp; &nbsp; &nbsp; <b>Thanken his God that hym hath sent a wyf,</b><BR>
1353	&nbsp; &nbsp; &nbsp; &nbsp; <b>Or elles preye to God hym for to sende</b><BR>
1354	&nbsp; &nbsp; &nbsp; &nbsp; <b>A wyf to laste unto his lyves ende.</b><BR>
1355	&nbsp; &nbsp; &nbsp; &nbsp; <b>For thanne his lyf is set in sikernesse;</b><BR>
1356	&nbsp; &nbsp; &nbsp; &nbsp; <b>He may nat be deceyved, as I gesse,</b><BR>
1357	&nbsp; &nbsp; &nbsp; &nbsp; <b>So that he werke after his wyves reed.</b><BR>
1358	&nbsp; &nbsp; &nbsp; &nbsp; <b>Thanne may he boldely beren up his heed,</b><BR>
1359	&nbsp; &nbsp; &nbsp; &nbsp; <b>They been so trewe and therwithal so wyse;</b><BR>
1360	&nbsp; &nbsp; &nbsp; &nbsp; <b>For which, if thou wolt werken as the wyse,</b><BR>
1361	&nbsp; &nbsp; &nbsp; &nbsp; <b>Do alwey so as wommen wol thee rede.</b><BR>
1362	&nbsp; &nbsp; &nbsp; &nbsp; <b>Lo, how that Jacob, as thise clerkes rede,</b><BR>
1363	&nbsp; &nbsp; &nbsp; &nbsp; <b>By good conseil of his mooder Rebekke,</b><BR>
1364	&nbsp; &nbsp; &nbsp; &nbsp; <b>Boond the kydes skyn aboute his nekke,</b><BR>
1365	&nbsp; &nbsp; &nbsp; &nbsp; <b>For which his fadres benyson he wan.</b><BR>
1366	&nbsp; &nbsp; &nbsp; &nbsp; <b>Lo Judith, as the storie eek telle kan,</b><BR>
1367	&nbsp; &nbsp; &nbsp; &nbsp; <b>By wys conseil she Goddes peple kepte,</b><BR>
1368	&nbsp; &nbsp; &nbsp; &nbsp; <b>And slow hym Olofernus, whil he slepte.</b><BR>
1369	&nbsp; &nbsp; &nbsp; &nbsp; <b>Lo Abigayl, by good conseil how she</b><BR>
1370	&nbsp; &nbsp; &nbsp; &nbsp; <b>Saved hir housbonde Nabal whan that he</b><BR>
1371	&nbsp; &nbsp; &nbsp; &nbsp; <b>Sholde han be slayn; and looke, Ester also</b><BR>
1372	&nbsp; &nbsp; &nbsp; &nbsp; <b>By good conseil delyvered out of wo</b><BR>
1373	&nbsp; &nbsp; &nbsp; &nbsp; <b>The peple of God, and made hym Mardochee</b><BR>
1374	&nbsp; &nbsp; &nbsp; &nbsp; <b>Of Assuere enhaunced for to be.</b><BR>
1375	&nbsp; &nbsp; &nbsp; &nbsp; <b>Ther nys no thyng in gree superlatyf,</b><BR>
1376	&nbsp; &nbsp; &nbsp; &nbsp; <b>As seith Senek, above an humble wyf.</b><BR>
1377	&nbsp; &nbsp; &nbsp; &nbsp; <b>Suffre thy wyves tonge, as Catoun bit;</b><BR>
1378	&nbsp; &nbsp; &nbsp; &nbsp; <b>She shal comande, and thou shalt suffren it,</b><BR>
1379	&nbsp; &nbsp; &nbsp; &nbsp; <b>And yet she wole obeye of curteisye.</b><BR>
1380	&nbsp; &nbsp; &nbsp; &nbsp; <b>A wyf is kepere of thyn housbondrye;</b><BR>
1381	&nbsp; &nbsp; &nbsp; &nbsp; <b>Wel may the sike man biwaille and wepe,</b><BR>
1382	&nbsp; &nbsp; &nbsp; &nbsp; <b>Ther as ther nys no wyf the hous to kepe.</b><BR>
1383	&nbsp; &nbsp; &nbsp; &nbsp; <b>I warne thee, if wisely thou wolt wirche,</b><BR>
1384	&nbsp; &nbsp; &nbsp; &nbsp; <b>Love wel thy wyf, as Crist loved his chirche.</b><BR>
1385	&nbsp; &nbsp; &nbsp; &nbsp; <b>If thou lovest thyself, thou lovest thy wyf;</b><BR>
1386	&nbsp; &nbsp; &nbsp; &nbsp; <b>No man hateth his flessh, but in his lyf</b><BR>
1387	&nbsp; &nbsp; &nbsp; &nbsp; <b>He fostreth it, and therfore bidde I thee</b><BR>
1388	&nbsp; &nbsp; &nbsp; &nbsp; <b>Cherisse thy wyf, or thou shalt nevere thee.</b><BR>
1389	&nbsp; &nbsp; &nbsp; &nbsp; <b>Housbonde and wyf, what so men jape or pleye,</b><BR>
1390	&nbsp; &nbsp; &nbsp; &nbsp; <b>Of worldly folk holden the siker weye;</b><BR>
1391	&nbsp; &nbsp; &nbsp; &nbsp; <b>They been so knyt ther may noon harm bityde,</b><BR>
1392	&nbsp; &nbsp; &nbsp; &nbsp; <b>And namely upon the wyves syde.</b><BR>
1393	&nbsp; &nbsp; &nbsp; &nbsp; <b>For which this Januarie, of whom I tolde,</b><BR>
1394	&nbsp; &nbsp; &nbsp; &nbsp; <b>Considered hath, inwith his dayes olde,</b><BR>
1395	&nbsp; &nbsp; &nbsp; &nbsp; <b>The lusty lyf, the vertuous quyete,</b><BR>
1396	&nbsp; &nbsp; &nbsp; &nbsp; <b>That is in mariage hony-sweete,</b><BR>
1397	&nbsp; &nbsp; &nbsp; &nbsp; <b>And for his freendes on a day he sente,</b><BR>
1398	&nbsp; &nbsp; &nbsp; &nbsp; <b>To tellen hem th' effect of his entente.</b><BR>
1399	&nbsp; &nbsp; &nbsp; &nbsp; <b>With face sad his tale he hath hem toold.</b><BR>
1400	&nbsp; &nbsp; &nbsp; &nbsp; <b>He seyde, "Freendes, I am hoor and oold,</b><BR>
1401	&nbsp; &nbsp; &nbsp; &nbsp; <b>And almoost, God woot, on my pittes brynke;</b><BR>
1402	&nbsp; &nbsp; &nbsp; &nbsp; <b>Upon my soule somwhat moste I thynke.</b><BR>
1403	&nbsp; &nbsp; &nbsp; &nbsp; <b>I have my body folily despended;</b><BR>
1404	&nbsp; &nbsp; &nbsp; &nbsp; <b>Blessed be God that it shal been amended!</b><BR>
1405	&nbsp; &nbsp; &nbsp; &nbsp; <b>For I wol be, certeyn, a wedded man,</b><BR>
1406	&nbsp; &nbsp; &nbsp; &nbsp; <b>And that anoon in al the haste I kan.</b><BR>
1407	&nbsp; &nbsp; &nbsp; &nbsp; <b>Unto som mayde fair and tendre of age,</b><BR>
1408	&nbsp; &nbsp; &nbsp; &nbsp; <b>I prey yow, shapeth for my mariage</b><BR>
1409	&nbsp; &nbsp; &nbsp; &nbsp; <b>Al sodeynly, for I wol nat abyde;</b><BR>
1410	&nbsp; &nbsp; &nbsp; &nbsp; <b>And I wol fonde t' espien, on my syde,</b><BR>
1411	&nbsp; &nbsp; &nbsp; &nbsp; <b>To whom I may be wedded hastily.</b><BR>
1412	&nbsp; &nbsp; &nbsp; &nbsp; <b>But forasmuche as ye been mo than I,</b><BR>
1413	&nbsp; &nbsp; &nbsp; &nbsp; <b>Ye shullen rather swich a thyng espyen</b><BR>
1414	&nbsp; &nbsp; &nbsp; &nbsp; <b>Than I, and where me best were to allyen.</b><BR>
1415	&nbsp; &nbsp; &nbsp; &nbsp; <b>"But o thyng warne I yow, my freendes deere,</b><BR>
1416	&nbsp; &nbsp; &nbsp; &nbsp; <b>I wol noon oold wyf han in no manere.</b><BR>
1417	&nbsp; &nbsp; &nbsp; &nbsp; <b>She shal nat passe twenty yeer, certayn;</b><BR>
1418	&nbsp; &nbsp; &nbsp; &nbsp; <b>Oold fissh and yong flessh wolde I have fayn.</b><BR>
1419	&nbsp; &nbsp; &nbsp; &nbsp; <b>Bet is," quod he, "a pyk than a pykerel,</b><BR>
1420	&nbsp; &nbsp; &nbsp; &nbsp; <b>And bet than old boef is the tendre veel.</b><BR>
1421	&nbsp; &nbsp; &nbsp; &nbsp; <b>I wol no womman thritty yeer of age;</b><BR>
1422	&nbsp; &nbsp; &nbsp; &nbsp; <b>It is but bene-straw and greet forage.</b><BR>
1423	&nbsp; &nbsp; &nbsp; &nbsp; <b>And eek thise olde wydwes, God it woot,</b><BR>
1424	&nbsp; &nbsp; &nbsp; &nbsp; <b>They konne so muchel craft on Wades boot,</b><BR>
1425	&nbsp; &nbsp; &nbsp; &nbsp; <b>So muchel broken harm, whan that hem leste,</b><BR>
1426	&nbsp; &nbsp; &nbsp; &nbsp; <b>That with hem sholde I nevere lyve in reste.</b><BR>
1427	&nbsp; &nbsp; &nbsp; &nbsp; <b>For sondry scoles maken sotile clerkis;</b><BR>
1428	&nbsp; &nbsp; &nbsp; &nbsp; <b>Womman of manye scoles half a clerk is.</b><BR>
1429	&nbsp; &nbsp; &nbsp; &nbsp; <b>But certeynly, a yong thyng may men gye,</b><BR>
1430	&nbsp; &nbsp; &nbsp; &nbsp; <b>Right as men may warm wex with handes plye.</b><BR>
1431	&nbsp; &nbsp; &nbsp; &nbsp; <b>Wherfore I sey yow pleynly, in a clause,</b><BR>
1432	&nbsp; &nbsp; &nbsp; &nbsp; <b>I wol noon oold wyf han right for this cause.</b><BR>
1433	&nbsp; &nbsp; &nbsp; &nbsp; <b>For if so were I hadde swich myschaunce</b><BR>
1434	&nbsp; &nbsp; &nbsp; &nbsp; <b>That I in hire ne koude han no plesaunce,</b><BR>
1435	&nbsp; &nbsp; &nbsp; &nbsp; <b>Thanne sholde I lede my lyf in avoutrye</b><BR>
1436	&nbsp; &nbsp; &nbsp; &nbsp; <b>And go streight to the devel whan I dye.</b><BR>
1437	&nbsp; &nbsp; &nbsp; &nbsp; <b>Ne children sholde I none upon hire geten;</b><BR>
1438	&nbsp; &nbsp; &nbsp; &nbsp; <b>Yet were me levere houndes had me eten</b><BR>
1439	&nbsp; &nbsp; &nbsp; &nbsp; <b>Than that myn heritage sholde falle</b><BR>
1440	&nbsp; &nbsp; &nbsp; &nbsp; <b>In straunge hand, and this I telle yow alle.</b><BR>
1441	&nbsp; &nbsp; &nbsp; &nbsp; <b>I dote nat; I woot the cause why</b><BR>
1442	&nbsp; &nbsp; &nbsp; &nbsp; <b>Men sholde wedde, and forthermoore woot I</b><BR>
1443	&nbsp; &nbsp; &nbsp; &nbsp; <b>Ther speketh many a man of mariage</b><BR>
1444	&nbsp; &nbsp; &nbsp; &nbsp; <b>That woot namoore of it than woot my page</b><BR>
1445	&nbsp; &nbsp; &nbsp; &nbsp; <b>For whiche causes man sholde take a wyf.</b><BR>
1446	&nbsp; &nbsp; &nbsp; &nbsp; <b>If he ne may nat lyven chaast his lyf,</b><BR>
1447	&nbsp; &nbsp; &nbsp; &nbsp; <b>Take hym a wyf with greet devocioun,</b><BR>
1448	&nbsp; &nbsp; &nbsp; &nbsp; <b>By cause of leveful procreacioun</b><BR>
1449	&nbsp; &nbsp; &nbsp; &nbsp; <b>Of children to th' onour of God above,</b><BR>
1450	&nbsp; &nbsp; &nbsp; &nbsp; <b>And nat oonly for paramour or love;</b><BR>
1451	&nbsp; &nbsp; &nbsp; &nbsp; <b>And for they sholde leccherye eschue,</b><BR>
1452	&nbsp; &nbsp; &nbsp; &nbsp; <b>And yelde hir dette whan that it is due;</b><BR>
1453	&nbsp; &nbsp; &nbsp; &nbsp; <b>Or for that ech of hem sholde helpen oother</b><BR>
1454	&nbsp; &nbsp; &nbsp; &nbsp; <b>In meschief, as a suster shal the brother,</b><BR>
1455	&nbsp; &nbsp; &nbsp; &nbsp; <b>And lyve in chastitee ful holily.</b><BR>
1456	&nbsp; &nbsp; &nbsp; &nbsp; <b>But sires, by youre leve, that am nat I.</b><BR>
1457	&nbsp; &nbsp; &nbsp; &nbsp; <b>For -- God be thanked! -- I dar make avaunt</b><BR>
1458	&nbsp; &nbsp; &nbsp; &nbsp; <b>I feele my lymes stark and suffisaunt</b><BR>
1459	&nbsp; &nbsp; &nbsp; &nbsp; <b>To do al that a man bilongeth to;</b><BR>
1460	&nbsp; &nbsp; &nbsp; &nbsp; <b>I woot myselven best what I may do.</b><BR>
1461	&nbsp; &nbsp; &nbsp; &nbsp; <b>Though I be hoor, I fare as dooth a tree</b><BR>
1462	&nbsp; &nbsp; &nbsp; &nbsp; <b>That blosmeth er that fruyt ywoxen bee;</b><BR>
1463	&nbsp; &nbsp; &nbsp; &nbsp; <b>And blosmy tree nys neither drye ne deed.</b><BR>
1464	&nbsp; &nbsp; &nbsp; &nbsp; <b>I feele me nowhere hoor but on myn heed;</b><BR>
1465	&nbsp; &nbsp; &nbsp; &nbsp; <b>Myn herte and alle my lymes been as grene</b><BR>
1466	&nbsp; &nbsp; &nbsp; &nbsp; <b>As laurer thurgh the yeer is for to sene.</b><BR>
1467	&nbsp; &nbsp; &nbsp; &nbsp; <b>And syn that ye han herd al myn entente,</b><BR>
1468	&nbsp; &nbsp; &nbsp; &nbsp; <b>I prey yow to my wyl ye wole assente."</b><BR>
1469	&nbsp; &nbsp; &nbsp; &nbsp; <b>Diverse men diversely hym tolde</b><BR>
1470	&nbsp; &nbsp; &nbsp; &nbsp; <b>Of mariage manye ensamples olde.</b><BR>
1471	&nbsp; &nbsp; &nbsp; &nbsp; <b>Somme blamed it, somme preysed it, certeyn,</b><BR>
1472	&nbsp; &nbsp; &nbsp; &nbsp; <b>But atte laste, shortly for to seyn,</b><BR>
1473	&nbsp; &nbsp; &nbsp; &nbsp; <b>As al day falleth altercacioun</b><BR>
1474	&nbsp; &nbsp; &nbsp; &nbsp; <b>Bitwixen freendes in disputisoun,</b><BR>
1475	&nbsp; &nbsp; &nbsp; &nbsp; <b>Ther fil a stryf bitwixe his bretheren two,</b><BR>
1476	&nbsp; &nbsp; &nbsp; &nbsp; <b>Of whiche that oon was cleped Placebo;</b><BR>
1477	&nbsp; &nbsp; &nbsp; &nbsp; <b>Justinus soothly called was that oother.</b><BR>
1478	&nbsp; &nbsp; &nbsp; &nbsp; <b>Placebo seyde, "O Januarie, brother,</b><BR>
1479	&nbsp; &nbsp; &nbsp; &nbsp; <b>Ful litel nede hadde ye, my lord so deere,</b><BR>
1480	&nbsp; &nbsp; &nbsp; &nbsp; <b>Conseil to axe of any that is heere,</b><BR>
1481	&nbsp; &nbsp; &nbsp; &nbsp; <b>But that ye been so ful of sapience</b><BR>
1482	&nbsp; &nbsp; &nbsp; &nbsp; <b>That yow ne liketh, for youre heighe prudence,</b><BR>
1483	&nbsp; &nbsp; &nbsp; &nbsp; <b>To weyven fro the word of Salomon.</b><BR>
1484	&nbsp; &nbsp; &nbsp; &nbsp; <b>This word seyde he unto us everychon:</b><BR>
1485	&nbsp; &nbsp; &nbsp; &nbsp; <b>`Wirk alle thyng by conseil,' thus seyde he,</b><BR>
1486	&nbsp; &nbsp; &nbsp; &nbsp; <b>`And thanne shaltow nat repente thee.'</b><BR>
1487	&nbsp; &nbsp; &nbsp; &nbsp; <b>But though that Salomon spak swich a word,</b><BR>
1488	&nbsp; &nbsp; &nbsp; &nbsp; <b>Myn owene deere brother and my lord,</b><BR>
1489	&nbsp; &nbsp; &nbsp; &nbsp; <b>So wysly God my soule brynge at reste,</b><BR>
1490	&nbsp; &nbsp; &nbsp; &nbsp; <b>I holde youre owene conseil is the beste.</b><BR>
1491	&nbsp; &nbsp; &nbsp; &nbsp; <b>For, brother myn, of me taak this motyf:</b><BR>
1492	&nbsp; &nbsp; &nbsp; &nbsp; <b>I have now been a court-man al my lyf,</b><BR>
1493	&nbsp; &nbsp; &nbsp; &nbsp; <b>And God it woot, though I unworthy be,</b><BR>
1494	&nbsp; &nbsp; &nbsp; &nbsp; <b>I have stonden in ful greet degree</b><BR>
1495	&nbsp; &nbsp; &nbsp; &nbsp; <b>Abouten lordes of ful heigh estaat;</b><BR>
1496	&nbsp; &nbsp; &nbsp; &nbsp; <b>Yet hadde I nevere with noon of hem debaat.</b><BR>
1497	&nbsp; &nbsp; &nbsp; &nbsp; <b>I nevere hem contraried, trewely;</b><BR>
1498	&nbsp; &nbsp; &nbsp; &nbsp; <b>I woot wel that my lord kan moore than I.</b><BR>
1499	&nbsp; &nbsp; &nbsp; &nbsp; <b>What that he seith, I holde it ferme and stable;</b><BR>
1500	&nbsp; &nbsp; &nbsp; &nbsp; <b>I seye the same, or elles thyng semblable.</b><BR>
1501	&nbsp; &nbsp; &nbsp; &nbsp; <b>A ful greet fool is any conseillour</b><BR>
1502	&nbsp; &nbsp; &nbsp; &nbsp; <b>That serveth any lord of heigh honour,</b><BR>
1503	&nbsp; &nbsp; &nbsp; &nbsp; <b>That dar presume, or elles thenken it,</b><BR>
1504	&nbsp; &nbsp; &nbsp; &nbsp; <b>That his conseil sholde passe his lordes wit.</b><BR>
1505	&nbsp; &nbsp; &nbsp; &nbsp; <b>Nay, lordes been no fooles, by my fay!</b><BR>
1506	&nbsp; &nbsp; &nbsp; &nbsp; <b>Ye han youreselven shewed heer to-day</b><BR>
1507	&nbsp; &nbsp; &nbsp; &nbsp; <b>So heigh sentence, so holily and weel,</b><BR>
1508	&nbsp; &nbsp; &nbsp; &nbsp; <b>That I consente and conferme everydeel</b><BR>
1509	&nbsp; &nbsp; &nbsp; &nbsp; <b>Youre wordes alle and youre opinioun.</b><BR>
1510	&nbsp; &nbsp; &nbsp; &nbsp; <b>By God, ther nys no man in al this toun,</b><BR>
1511	&nbsp; &nbsp; &nbsp; &nbsp; <b>Ne in Ytaille, that koude bet han sayd!</b><BR>
1512	&nbsp; &nbsp; &nbsp; &nbsp; <b>Crist halt hym of this conseil ful wel apayd.</b><BR>
1513	&nbsp; &nbsp; &nbsp; &nbsp; <b>And trewely, it is an heigh corage</b><BR>
1514	&nbsp; &nbsp; &nbsp; &nbsp; <b>Of any man that stapen is in age</b><BR>
1515	&nbsp; &nbsp; &nbsp; &nbsp; <b>To take a yong wyf; by my fader kyn,</b><BR>
1516	&nbsp; &nbsp; &nbsp; &nbsp; <b>Youre herte hangeth on a joly pyn!</b><BR>
1517	&nbsp; &nbsp; &nbsp; &nbsp; <b>Dooth now in this matiere right as yow leste,</b><BR>
1518	&nbsp; &nbsp; &nbsp; &nbsp; <b>For finally I holde it for the beste."</b><BR>
1519	&nbsp; &nbsp; &nbsp; &nbsp; <b>Justinus, that ay stille sat and herde,</b><BR>
1520	&nbsp; &nbsp; &nbsp; &nbsp; <b>Right in this wise he to Placebo answerde:</b><BR>
1521	&nbsp; &nbsp; &nbsp; &nbsp; <b>"Now, brother myn, be pacient, I preye,</b><BR>
1522	&nbsp; &nbsp; &nbsp; &nbsp; <b>Syn ye han seyd, and herkneth what I seye.</b><BR>
1523	&nbsp; &nbsp; &nbsp; &nbsp; <b>Senek, amonges othere wordes wyse,</b><BR>
1524	&nbsp; &nbsp; &nbsp; &nbsp; <b>Seith that a man oghte hym right wel avyse</b><BR>
1525	&nbsp; &nbsp; &nbsp; &nbsp; <b>To whom he yeveth his lond or his catel.</b><BR>
1526	&nbsp; &nbsp; &nbsp; &nbsp; <b>And syn I oghte avyse me right wel</b><BR>
1527	&nbsp; &nbsp; &nbsp; &nbsp; <b>To whom I yeve my good awey fro me,</b><BR>
1528	&nbsp; &nbsp; &nbsp; &nbsp; <b>Wel muchel moore I oghte avysed be</b><BR>
1529	&nbsp; &nbsp; &nbsp; &nbsp; <b>To whom I yeve my body for alwey.</b><BR>
1530	&nbsp; &nbsp; &nbsp; &nbsp; <b>I warne yow wel, it is no childes pley</b><BR>
1531	&nbsp; &nbsp; &nbsp; &nbsp; <b>To take a wyf withouten avysement.</b><BR>
1532	&nbsp; &nbsp; &nbsp; &nbsp; <b>Men moste enquere -- this is myn assent --</b><BR>
1533	&nbsp; &nbsp; &nbsp; &nbsp; <b>Wher she be wys, or sobre, or dronkelewe,</b><BR>
1534	&nbsp; &nbsp; &nbsp; &nbsp; <b>Or proud, or elles ootherweys a shrewe,</b><BR>
1535	&nbsp; &nbsp; &nbsp; &nbsp; <b>A chidestere, or wastour of thy good,</b><BR>
1536	&nbsp; &nbsp; &nbsp; &nbsp; <b>Or riche, or poore, or elles mannyssh wood.</b><BR>
1537	&nbsp; &nbsp; &nbsp; &nbsp; <b>Al be it so that no man fynden shal</b><BR>
1538	&nbsp; &nbsp; &nbsp; &nbsp; <b>Noon in this world that trotteth hool in al,</b><BR>
1539	&nbsp; &nbsp; &nbsp; &nbsp; <b>Ne man, ne beest, swich as men koude devyse;</b><BR>
1540	&nbsp; &nbsp; &nbsp; &nbsp; <b>But nathelees it oghte ynough suffise</b><BR>
1541	&nbsp; &nbsp; &nbsp; &nbsp; <b>With any wyf, if so were that she hadde</b><BR>
1542	&nbsp; &nbsp; &nbsp; &nbsp; <b>Mo goode thewes than hire vices badde;</b><BR>
1543	&nbsp; &nbsp; &nbsp; &nbsp; <b>And al this axeth leyser for t' enquere.</b><BR>
1544	&nbsp; &nbsp; &nbsp; &nbsp; <b>For, God it woot, I have wept many a teere</b><BR>
1545	&nbsp; &nbsp; &nbsp; &nbsp; <b>Ful pryvely, syn I have had a wyf.</b><BR>
1546	&nbsp; &nbsp; &nbsp; &nbsp; <b>Preyse whoso wole a wedded mannes lyf,</b><BR>
1547	&nbsp; &nbsp; &nbsp; &nbsp; <b>Certein I fynde in it but cost and care</b><BR>
1548	&nbsp; &nbsp; &nbsp; &nbsp; <b>And observances, of alle blisses bare.</b><BR>
1549	&nbsp; &nbsp; &nbsp; &nbsp; <b>And yet, God woot, my neighebores aboute,</b><BR>
1550	&nbsp; &nbsp; &nbsp; &nbsp; <b>And namely of wommen many a route,</b><BR>
1551	&nbsp; &nbsp; &nbsp; &nbsp; <b>Seyn that I have the mooste stedefast wyf,</b><BR>
1552	&nbsp; &nbsp; &nbsp; &nbsp; <b>And eek the mekeste oon that bereth lyf;</b><BR>
1553	&nbsp; &nbsp; &nbsp; &nbsp; <b>But I woot best where wryngeth me my sho.</b><BR>
1554	&nbsp; &nbsp; &nbsp; &nbsp; <b>Ye mowe, for me, right as yow liketh do;</b><BR>
1555	&nbsp; &nbsp; &nbsp; &nbsp; <b>Avyseth yow -- ye been a man of age --</b><BR>
1556	&nbsp; &nbsp; &nbsp; &nbsp; <b>How that ye entren into mariage,</b><BR>
1557	&nbsp; &nbsp; &nbsp; &nbsp; <b>And namely with a yong wyf and a fair.</b><BR>
1558	&nbsp; &nbsp; &nbsp; &nbsp; <b>By hym that made water, erthe, and air,</b><BR>
1559	&nbsp; &nbsp; &nbsp; &nbsp; <b>The yongeste man that is in al this route</b><BR>
1560	&nbsp; &nbsp; &nbsp; &nbsp; <b>Is bisy ynough to bryngen it aboute</b><BR>
1561	&nbsp; &nbsp; &nbsp; &nbsp; <b>To han his wyf allone. Trusteth me,</b><BR>
1562	&nbsp; &nbsp; &nbsp; &nbsp; <b>Ye shul nat plesen hire fully yeres thre --</b><BR>
1563	&nbsp; &nbsp; &nbsp; &nbsp; <b>This is to seyn, to doon hire ful plesaunce.</b><BR>
1564	&nbsp; &nbsp; &nbsp; &nbsp; <b>A wyf axeth ful many an observaunce.</b><BR>
1565	&nbsp; &nbsp; &nbsp; &nbsp; <b>I prey yow that ye be nat yvele apayd."</b><BR>
1566	&nbsp; &nbsp; &nbsp; &nbsp; <b>"Wel," quod this Januarie, "and hastow ysayd?</b><BR>
1567	&nbsp; &nbsp; &nbsp; &nbsp; <b>Straw for thy Senek, and for thy proverbes!</b><BR>
1568	&nbsp; &nbsp; &nbsp; &nbsp; <b>I counte nat a panyer ful of herbes</b><BR>
1569	&nbsp; &nbsp; &nbsp; &nbsp; <b>Of scole-termes. Wyser men than thow,</b><BR>
1570	&nbsp; &nbsp; &nbsp; &nbsp; <b>As thou hast herd, assenteden right now</b><BR>
1571	&nbsp; &nbsp; &nbsp; &nbsp; <b>To my purpos. Placebo, what sey ye?"</b><BR>
1572	&nbsp; &nbsp; &nbsp; &nbsp; <b>"I seye it is a cursed man," quod he,</b><BR>
1573	&nbsp; &nbsp; &nbsp; &nbsp; <b>"That letteth matrimoigne, sikerly."</b><BR>
1574	&nbsp; &nbsp; &nbsp; &nbsp; <b>And with that word they rysen sodeynly,</b><BR>
1575	&nbsp; &nbsp; &nbsp; &nbsp; <b>And been assented fully that he sholde</b><BR>
1576	&nbsp; &nbsp; &nbsp; &nbsp; <b>Be wedded whanne hym liste and where he wolde.</b><BR>
1577	&nbsp; &nbsp; &nbsp; &nbsp; <b>Heigh fantasye and curious bisynesse</b><BR>
1578	&nbsp; &nbsp; &nbsp; &nbsp; <b>Fro day to day gan in the soule impresse</b><BR>
1579	&nbsp; &nbsp; &nbsp; &nbsp; <b>Of Januarie aboute his mariage.</b><BR>
1580	&nbsp; &nbsp; &nbsp; &nbsp; <b>Many fair shap and many a fair visage</b><BR>
1581	&nbsp; &nbsp; &nbsp; &nbsp; <b>Ther passeth thurgh his herte nyght by nyght,</b><BR>
1582	&nbsp; &nbsp; &nbsp; &nbsp; <b>As whoso tooke a mirour, polisshed bryght,</b><BR>
1583	&nbsp; &nbsp; &nbsp; &nbsp; <b>And sette it in a commune market-place,</b><BR>
1584	&nbsp; &nbsp; &nbsp; &nbsp; <b>Thanne sholde he se ful many a figure pace</b><BR>
1585	&nbsp; &nbsp; &nbsp; &nbsp; <b>By his mirour; and in the same wyse</b><BR>
1586	&nbsp; &nbsp; &nbsp; &nbsp; <b>Gan Januarie inwith his thoght devyse</b><BR>
1587	&nbsp; &nbsp; &nbsp; &nbsp; <b>Of maydens whiche that dwelten hym bisyde.</b><BR>
1588	&nbsp; &nbsp; &nbsp; &nbsp; <b>He wiste nat wher that he myghte abyde.</b><BR>
1589	&nbsp; &nbsp; &nbsp; &nbsp; <b>For if that oon have beaute in hir face,</b><BR>
1590	&nbsp; &nbsp; &nbsp; &nbsp; <b>Another stant so in the peples grace</b><BR>
1591	&nbsp; &nbsp; &nbsp; &nbsp; <b>For hire sadnesse and hire benyngnytee</b><BR>
1592	&nbsp; &nbsp; &nbsp; &nbsp; <b>That of the peple grettest voys hath she;</b><BR>
1593	&nbsp; &nbsp; &nbsp; &nbsp; <b>And somme were riche and hadden badde name.</b><BR>
1594	&nbsp; &nbsp; &nbsp; &nbsp; <b>But nathelees, bitwixe ernest and game,</b><BR>
1595	&nbsp; &nbsp; &nbsp; &nbsp; <b>He atte laste apoynted hym on oon,</b><BR>
1596	&nbsp; &nbsp; &nbsp; &nbsp; <b>And leet alle othere from his herte goon,</b><BR>
1597	&nbsp; &nbsp; &nbsp; &nbsp; <b>And chees hire of his owene auctoritee;</b><BR>
1598	&nbsp; &nbsp; &nbsp; &nbsp; <b>For love is blynd alday, and may nat see.</b><BR>
1599	&nbsp; &nbsp; &nbsp; &nbsp; <b>And whan that he was in his bed ybroght,</b><BR>
1600	&nbsp; &nbsp; &nbsp; &nbsp; <b>He purtreyed in his herte and in his thoght</b><BR>
1601	&nbsp; &nbsp; &nbsp; &nbsp; <b>Hir fresshe beautee and hir age tendre,</b><BR>
1602	&nbsp; &nbsp; &nbsp; &nbsp; <b>Hir myddel smal, hire armes longe and sklendre,</b><BR>
1603	&nbsp; &nbsp; &nbsp; &nbsp; <b>Hir wise governaunce, hir gentillesse,</b><BR>
1604	&nbsp; &nbsp; &nbsp; &nbsp; <b>Hir wommanly berynge, and hire sadnesse.</b><BR>
1605	&nbsp; &nbsp; &nbsp; &nbsp; <b>And whan that he on hire was condescended,</b><BR>
1606	&nbsp; &nbsp; &nbsp; &nbsp; <b>Hym thoughte his choys myghte nat ben amended.</b><BR>
1607	&nbsp; &nbsp; &nbsp; &nbsp; <b>For whan that he hymself concluded hadde,</b><BR>
1608	&nbsp; &nbsp; &nbsp; &nbsp; <b>Hym thoughte ech oother mannes wit so badde</b><BR>
1609	&nbsp; &nbsp; &nbsp; &nbsp; <b>That inpossible it were to repplye</b><BR>
1610	&nbsp; &nbsp; &nbsp; &nbsp; <b>Agayn his choys; this was his fantasye.</b><BR>
1611	&nbsp; &nbsp; &nbsp; &nbsp; <b>His freendes sente he to, at his instaunce,</b><BR>
1612	&nbsp; &nbsp; &nbsp; &nbsp; <b>And preyed hem to doon hym that plesaunce,</b><BR>
1613	&nbsp; &nbsp; &nbsp; &nbsp; <b>That hastily they wolden to hym come;</b><BR>
1614	&nbsp; &nbsp; &nbsp; &nbsp; <b>He wolde abregge hir labour, alle and some.</b><BR>
1615	&nbsp; &nbsp; &nbsp; &nbsp; <b>Nedeth namoore for hym to go ne ryde;</b><BR>
1616	&nbsp; &nbsp; &nbsp; &nbsp; <b>He was apoynted ther he wolde abyde.</b><BR>
1617	&nbsp; &nbsp; &nbsp; &nbsp; <b>Placebo cam, and eek his freendes soone,</b><BR>
1618	&nbsp; &nbsp; &nbsp; &nbsp; <b>And alderfirst he bad hem alle a boone,</b><BR>
1619	&nbsp; &nbsp; &nbsp; &nbsp; <b>That noon of hem none argumentes make</b><BR>
1620	&nbsp; &nbsp; &nbsp; &nbsp; <b>Agayn the purpos which that he hath take,</b><BR>
1621	&nbsp; &nbsp; &nbsp; &nbsp; <b>Which purpos was plesant to God, seyde he,</b><BR>
1622	&nbsp; &nbsp; &nbsp; &nbsp; <b>And verray ground of his prosperitee.</b><BR>
1623	&nbsp; &nbsp; &nbsp; &nbsp; <b>He seyde ther was a mayden in the toun,</b><BR>
1624	&nbsp; &nbsp; &nbsp; &nbsp; <b>Which that of beautee hadde greet renoun,</b><BR>
1625	&nbsp; &nbsp; &nbsp; &nbsp; <b>Al were it so she were of smal degree;</b><BR>
1626	&nbsp; &nbsp; &nbsp; &nbsp; <b>Suffiseth hym hir yowthe and hir beautee.</b><BR>
1627	&nbsp; &nbsp; &nbsp; &nbsp; <b>Which mayde, he seyde, he wolde han to his wyf,</b><BR>
1628	&nbsp; &nbsp; &nbsp; &nbsp; <b>To lede in ese and hoolynesse his lyf;</b><BR>
1629	&nbsp; &nbsp; &nbsp; &nbsp; <b>And thanked God that he myghte han hire al,</b><BR>
1630	&nbsp; &nbsp; &nbsp; &nbsp; <b>That no wight his blisse parten shal.</b><BR>
1631	&nbsp; &nbsp; &nbsp; &nbsp; <b>And preyed hem to laboure in this nede,</b><BR>
1632	&nbsp; &nbsp; &nbsp; &nbsp; <b>And shapen that he faille nat to spede;</b><BR>
1633	&nbsp; &nbsp; &nbsp; &nbsp; <b>For thanne, he seyde, his spirit was at ese.</b><BR>
1634	&nbsp; &nbsp; &nbsp; &nbsp; <b>"Thanne is," quod he, "no thyng may me displese,</b><BR>
1635	&nbsp; &nbsp; &nbsp; &nbsp; <b>Save o thyng priketh in my conscience,</b><BR>
1636	&nbsp; &nbsp; &nbsp; &nbsp; <b>The which I wol reherce in youre presence.</b><BR>
1637	&nbsp; &nbsp; &nbsp; &nbsp; <b>"I have," quod he, "herd seyd, ful yoore ago,</b><BR>
1638	&nbsp; &nbsp; &nbsp; &nbsp; <b>Ther may no man han parfite blisses two --</b><BR>
1639	&nbsp; &nbsp; &nbsp; &nbsp; <b>This is to seye, in erthe and eek in hevene.</b><BR>
1640	&nbsp; &nbsp; &nbsp; &nbsp; <b>For though he kepe hym fro the synnes sevene,</b><BR>
1641	&nbsp; &nbsp; &nbsp; &nbsp; <b>And eek from every branche of thilke tree,</b><BR>
1642	&nbsp; &nbsp; &nbsp; &nbsp; <b>Yet is ther so parfit felicitee</b><BR>
1643	&nbsp; &nbsp; &nbsp; &nbsp; <b>And so greet ese and lust in mariage</b><BR>
1644	&nbsp; &nbsp; &nbsp; &nbsp; <b>That evere I am agast now in myn age</b><BR>
1645	&nbsp; &nbsp; &nbsp; &nbsp; <b>That I shal lede now so myrie a lyf,</b><BR>
1646	&nbsp; &nbsp; &nbsp; &nbsp; <b>So delicat, withouten wo and stryf,</b><BR>
1647	&nbsp; &nbsp; &nbsp; &nbsp; <b>That I shal have myn hevene in erthe heere.</b><BR>
1648	&nbsp; &nbsp; &nbsp; &nbsp; <b>For sith that verray hevene is boght so deere</b><BR>
1649	&nbsp; &nbsp; &nbsp; &nbsp; <b>With tribulacion and greet penaunce,</b><BR>
1650	&nbsp; &nbsp; &nbsp; &nbsp; <b>How sholde I thanne, that lyve in swich plesaunce</b><BR>
1651	&nbsp; &nbsp; &nbsp; &nbsp; <b>As alle wedded men doon with hire wyvys,</b><BR>
1652	&nbsp; &nbsp; &nbsp; &nbsp; <b>Come to the blisse ther Crist eterne on lyve ys?</b><BR>
1653	&nbsp; &nbsp; &nbsp; &nbsp; <b>This is my drede, and ye, my bretheren tweye,</b><BR>
1654	&nbsp; &nbsp; &nbsp; &nbsp; <b>Assoilleth me this question, I preye."</b><BR>
1655	&nbsp; &nbsp; &nbsp; &nbsp; <b>Justinus, which that hated his folye,</b><BR>
1656	&nbsp; &nbsp; &nbsp; &nbsp; <b>Answerde anon right in his japerye;</b><BR>
1657	&nbsp; &nbsp; &nbsp; &nbsp; <b>And for he wolde his longe tale abregge,</b><BR>
1658	&nbsp; &nbsp; &nbsp; &nbsp; <b>He wolde noon auctoritee allegge,</b><BR>
1659	&nbsp; &nbsp; &nbsp; &nbsp; <b>But seyde, "Sire, so ther be noon obstacle</b><BR>
1660	&nbsp; &nbsp; &nbsp; &nbsp; <b>Oother than this, God of his hygh myracle</b><BR>
1661	&nbsp; &nbsp; &nbsp; &nbsp; <b>And of his mercy may so for yow wirche</b><BR>
1662	&nbsp; &nbsp; &nbsp; &nbsp; <b>That, er ye have youre right of hooly chirche,</b><BR>
1663	&nbsp; &nbsp; &nbsp; &nbsp; <b>Ye may repente of wedded mannes lyf,</b><BR>
1664	&nbsp; &nbsp; &nbsp; &nbsp; <b>In which ye seyn ther is no wo ne stryf.</b><BR>
1665	&nbsp; &nbsp; &nbsp; &nbsp; <b>And elles, God forbede but he sente</b><BR>
1666	&nbsp; &nbsp; &nbsp; &nbsp; <b>A wedded man hym grace to repente</b><BR>
1667	&nbsp; &nbsp; &nbsp; &nbsp; <b>Wel ofte rather than a sengle man!</b><BR>
1668	&nbsp; &nbsp; &nbsp; &nbsp; <b>And therfore, sire -- the beste reed I kan --</b><BR>
1669	&nbsp; &nbsp; &nbsp; &nbsp; <b>Dispeire yow noght, but have in youre memorie,</b><BR>
1670	&nbsp; &nbsp; &nbsp; &nbsp; <b>Paraunter she may be youre purgatorie!</b><BR>
1671	&nbsp; &nbsp; &nbsp; &nbsp; <b>She may be Goddes meene and Goddes whippe;</b><BR>
1672	&nbsp; &nbsp; &nbsp; &nbsp; <b>Thanne shal youre soule up to hevene skippe</b><BR>
1673	&nbsp; &nbsp; &nbsp; &nbsp; <b>Swifter than dooth an arwe out of a bowe.</b><BR>
1674	&nbsp; &nbsp; &nbsp; &nbsp; <b>I hope to God, herafter shul ye knowe</b><BR>
1675	&nbsp; &nbsp; &nbsp; &nbsp; <b>That ther nys no so greet felicitee</b><BR>
1676	&nbsp; &nbsp; &nbsp; &nbsp; <b>In mariage, ne nevere mo shal bee,</b><BR>
1677	&nbsp; &nbsp; &nbsp; &nbsp; <b>That yow shal lette of youre savacion,</b><BR>
1678	&nbsp; &nbsp; &nbsp; &nbsp; <b>So that ye use, as skile is and reson,</b><BR>
1679	&nbsp; &nbsp; &nbsp; &nbsp; <b>The lustes of youre wyf attemprely,</b><BR>
1680	&nbsp; &nbsp; &nbsp; &nbsp; <b>And that ye plese hire nat to amorously,</b><BR>
1681	&nbsp; &nbsp; &nbsp; &nbsp; <b>And that ye kepe yow eek from oother synne.</b><BR>
1682	&nbsp; &nbsp; &nbsp; &nbsp; <b>My tale is doon, for my wit is thynne.</b><BR>
1683	&nbsp; &nbsp; &nbsp; &nbsp; <b>Beth nat agast herof, my brother deere,</b><BR>
1684	&nbsp; &nbsp; &nbsp; &nbsp; <b>But lat us waden out of this mateere.</b><BR>
1685	&nbsp; &nbsp; &nbsp; &nbsp; <b>The Wyf of Bathe, if ye han understonde,</b><BR>
1686	&nbsp; &nbsp; &nbsp; &nbsp; <b>Of mariage, which we have on honde,</b><BR>
1687	&nbsp; &nbsp; &nbsp; &nbsp; <b>Declared hath ful wel in litel space.</b><BR>
1688	&nbsp; &nbsp; &nbsp; &nbsp; <b>Fareth now wel. God have yow in his grace."</b><BR>
1689	&nbsp; &nbsp; &nbsp; &nbsp; <b>And with this word this Justyn and his brother</b><BR>
1690	&nbsp; &nbsp; &nbsp; &nbsp; <b>Han take hir leve, and ech of hem of oother.</b><BR>
1691	&nbsp; &nbsp; &nbsp; &nbsp; <b>For whan they saughe that it moste nedes be,</b><BR>
1692	&nbsp; &nbsp; &nbsp; &nbsp; <b>They wroghten so, by sly and wys tretee,</b><BR>
1693	&nbsp; &nbsp; &nbsp; &nbsp; <b>That she, this mayden which that Mayus highte,</b><BR>
1694	&nbsp; &nbsp; &nbsp; &nbsp; <b>As hastily as evere that she myghte</b><BR>
1695	&nbsp; &nbsp; &nbsp; &nbsp; <b>Shal wedded be unto this Januarie.</b><BR>
1696	&nbsp; &nbsp; &nbsp; &nbsp; <b>I trowe it were to longe yow to tarie,</b><BR>
1697	&nbsp; &nbsp; &nbsp; &nbsp; <b>If I yow tolde of every scrit and bond</b><BR>
1698	&nbsp; &nbsp; &nbsp; &nbsp; <b>By which that she was feffed in his lond,</b><BR>
1699	&nbsp; &nbsp; &nbsp; &nbsp; <b>Or for to herknen of hir riche array.</b><BR>
1700	&nbsp; &nbsp; &nbsp; &nbsp; <b>But finally ycomen is the day</b><BR>
1701	&nbsp; &nbsp; &nbsp; &nbsp; <b>That to the chirche bothe be they went</b><BR>
1702	&nbsp; &nbsp; &nbsp; &nbsp; <b>For to receyve the hooly sacrement.</b><BR>
1703	&nbsp; &nbsp; &nbsp; &nbsp; <b>Forth comth the preest, with stole aboute his nekke,</b><BR>
1704	&nbsp; &nbsp; &nbsp; &nbsp; <b>And bad hire be lyk Sarra and Rebekke</b><BR>
1705	&nbsp; &nbsp; &nbsp; &nbsp; <b>In wysdom and in trouthe of mariage;</b><BR>
1706	&nbsp; &nbsp; &nbsp; &nbsp; <b>And seyde his orisons, as is usage,</b><BR>
1707	&nbsp; &nbsp; &nbsp; &nbsp; <b>And croucheth hem, and bad God sholde hem blesse,</b><BR>
1708	&nbsp; &nbsp; &nbsp; &nbsp; <b>And made al siker ynogh with hoolynesse.</b><BR>
1709	&nbsp; &nbsp; &nbsp; &nbsp; <b>Thus been they wedded with solempnitee,</b><BR>
1710	&nbsp; &nbsp; &nbsp; &nbsp; <b>And at the feeste sitteth he and she</b><BR>
1711	&nbsp; &nbsp; &nbsp; &nbsp; <b>With othere worthy folk upon the deys.</b><BR>
1712	&nbsp; &nbsp; &nbsp; &nbsp; <b>Al ful of joye and blisse is the paleys,</b><BR>
1713	&nbsp; &nbsp; &nbsp; &nbsp; <b>And ful of instrumentz and of vitaille,</b><BR>
1714	&nbsp; &nbsp; &nbsp; &nbsp; <b>The mooste deyntevous of al Ytaille.</b><BR>
1715	&nbsp; &nbsp; &nbsp; &nbsp; <b>Biforn hem stoode instrumentz of swich soun</b><BR>
1716	&nbsp; &nbsp; &nbsp; &nbsp; <b>That Orpheus, ne of Thebes Amphioun,</b><BR>
1717	&nbsp; &nbsp; &nbsp; &nbsp; <b>Ne maden nevere swich a melodye.</b><BR>
1718	&nbsp; &nbsp; &nbsp; &nbsp; <b>At every cours thanne cam loud mynstralcye</b><BR>
1719	&nbsp; &nbsp; &nbsp; &nbsp; <b>That nevere tromped Joab for to heere,</b><BR>
1720	&nbsp; &nbsp; &nbsp; &nbsp; <b>Nor he Theodomas, yet half so cleere</b><BR>
1721	&nbsp; &nbsp; &nbsp; &nbsp; <b>At Thebes whan the citee was in doute.</b><BR>
1722	&nbsp; &nbsp; &nbsp; &nbsp; <b>Bacus the wyn hem shynketh al aboute,</b><BR>
1723	&nbsp; &nbsp; &nbsp; &nbsp; <b>And Venus laugheth upon every wight,</b><BR>
1724	&nbsp; &nbsp; &nbsp; &nbsp; <b>For Januarie was bicome hir knyght</b><BR>
1725	&nbsp; &nbsp; &nbsp; &nbsp; <b>And wolde bothe assayen his corage</b><BR>
1726	&nbsp; &nbsp; &nbsp; &nbsp; <b>In libertee, and eek in mariage;</b><BR>
1727	&nbsp; &nbsp; &nbsp; &nbsp; <b>And with hire fyrbrond in hire hand aboute</b><BR>
1728	&nbsp; &nbsp; &nbsp; &nbsp; <b>Daunceth biforn the bryde and al the route.</b><BR>
1729	&nbsp; &nbsp; &nbsp; &nbsp; <b>And certeinly, I dar right wel seyn this,</b><BR>
1730	&nbsp; &nbsp; &nbsp; &nbsp; <b>Ymeneus, that god of weddyng is,</b><BR>
1731	&nbsp; &nbsp; &nbsp; &nbsp; <b>Saugh nevere his lyf so myrie a wedded man.</b><BR>
1732	&nbsp; &nbsp; &nbsp; &nbsp; <b>Hoold thou thy pees, thou poete Marcian,</b><BR>
1733	&nbsp; &nbsp; &nbsp; &nbsp; <b>That writest us that ilke weddyng murie</b><BR>
1734	&nbsp; &nbsp; &nbsp; &nbsp; <b>Of hire Philologie and hym Mercurie,</b><BR>
1735	&nbsp; &nbsp; &nbsp; &nbsp; <b>And of the songes that the Muses songe!</b><BR>
1736	&nbsp; &nbsp; &nbsp; &nbsp; <b>To smal is bothe thy penne, and eek thy tonge,</b><BR>
1737	&nbsp; &nbsp; &nbsp; &nbsp; <b>For to descryven of this mariage.</b><BR>
1738	&nbsp; &nbsp; &nbsp; &nbsp; <b>Whan tendre youthe hath wedded stoupyng age,</b><BR>
1739	&nbsp; &nbsp; &nbsp; &nbsp; <b>Ther is swich myrthe that it may nat be writen.</b><BR>
1740	&nbsp; &nbsp; &nbsp; &nbsp; <b>Assayeth it youreself; thanne may ye witen</b><BR>
1741	&nbsp; &nbsp; &nbsp; &nbsp; <b>If that I lye or noon in this matiere.</b><BR>
1742	&nbsp; &nbsp; &nbsp; &nbsp; <b>Mayus, that sit with so benyngne a chiere,</b><BR>
1743	&nbsp; &nbsp; &nbsp; &nbsp; <b>Hire to biholde it semed fayerye.</b><BR>
1744	&nbsp; &nbsp; &nbsp; &nbsp; <b>Queene Ester looked nevere with swich an ye</b><BR>
1745	&nbsp; &nbsp; &nbsp; &nbsp; <b>On Assuer, so meke a look hath she.</b><BR>
1746	&nbsp; &nbsp; &nbsp; &nbsp; <b>I may yow nat devyse al hir beautee.</b><BR>
1747	&nbsp; &nbsp; &nbsp; &nbsp; <b>But thus muche of hire beautee telle I may,</b><BR>
1748	&nbsp; &nbsp; &nbsp; &nbsp; <b>That she was lyk the brighte morwe of May,</b><BR>
1749	&nbsp; &nbsp; &nbsp; &nbsp; <b>Fulfild of alle beautee and plesaunce.</b><BR>
1750	&nbsp; &nbsp; &nbsp; &nbsp; <b>This Januarie is ravysshed in a traunce</b><BR>
1751	&nbsp; &nbsp; &nbsp; &nbsp; <b>At every tyme he looked on hir face;</b><BR>
1752	&nbsp; &nbsp; &nbsp; &nbsp; <b>But in his herte he gan hire to manace</b><BR>
1753	&nbsp; &nbsp; &nbsp; &nbsp; <b>That he that nyght in armes wolde hire streyne</b><BR>
1754	&nbsp; &nbsp; &nbsp; &nbsp; <b>Harder than evere Parys dide Eleyne.</b><BR>
1755	&nbsp; &nbsp; &nbsp; &nbsp; <b>But nathelees yet hadde he greet pitee</b><BR>
1756	&nbsp; &nbsp; &nbsp; &nbsp; <b>That thilke nyght offenden hire moste he,</b><BR>
1757	&nbsp; &nbsp; &nbsp; &nbsp; <b>And thoughte, "Allas! O tendre creature,</b><BR>
1758	&nbsp; &nbsp; &nbsp; &nbsp; <b>Now wolde God ye myghte wel endure</b><BR>
1759	&nbsp; &nbsp; &nbsp; &nbsp; <b>Al my corage, it is so sharp and keene!</b><BR>
1760	&nbsp; &nbsp; &nbsp; &nbsp; <b>I am agast ye shul it nat susteene.</b><BR>
1761	&nbsp; &nbsp; &nbsp; &nbsp; <b>But God forbede that I dide al my myght!</b><BR>
1762	&nbsp; &nbsp; &nbsp; &nbsp; <b>Now wolde God that it were woxen nyght,</b><BR>
1763	&nbsp; &nbsp; &nbsp; &nbsp; <b>And that the nyght wolde lasten everemo.</b><BR>
1764	&nbsp; &nbsp; &nbsp; &nbsp; <b>I wolde that al this peple were ago."</b><BR>
1765	&nbsp; &nbsp; &nbsp; &nbsp; <b>And finally he dooth al his labour,</b><BR>
1766	&nbsp; &nbsp; &nbsp; &nbsp; <b>As he best myghte, savynge his honour,</b><BR>
1767	&nbsp; &nbsp; &nbsp; &nbsp; <b>To haste hem fro the mete in subtil wyse.</b><BR>
1768	&nbsp; &nbsp; &nbsp; &nbsp; <b>The tyme cam that resoun was to ryse;</b><BR>
1769	&nbsp; &nbsp; &nbsp; &nbsp; <b>And after that men daunce and drynken faste,</b><BR>
1770	&nbsp; &nbsp; &nbsp; &nbsp; <b>And spices al aboute the hous they caste,</b><BR>
1771	&nbsp; &nbsp; &nbsp; &nbsp; <b>And ful of joye and blisse is every man --</b><BR>
1772	&nbsp; &nbsp; &nbsp; &nbsp; <b>Al but a squyer, highte Damyan,</b><BR>
1773	&nbsp; &nbsp; &nbsp; &nbsp; <b>Which carf biforn the knyght ful many a day.</b><BR>
1774	&nbsp; &nbsp; &nbsp; &nbsp; <b>He was so ravysshed on his lady May</b><BR>
1775	&nbsp; &nbsp; &nbsp; &nbsp; <b>That for the verray peyne he was ny wood.</b><BR>
1776	&nbsp; &nbsp; &nbsp; &nbsp; <b>Almoost he swelte and swowned ther he stood,</b><BR>
1777	&nbsp; &nbsp; &nbsp; &nbsp; <b>So soore hath Venus hurt hym with hire brond,</b><BR>
1778	&nbsp; &nbsp; &nbsp; &nbsp; <b>As that she bar it daunsynge in hire hond;</b><BR>
1779	&nbsp; &nbsp; &nbsp; &nbsp; <b>And to his bed he wente hym hastily.</b><BR>
1780	&nbsp; &nbsp; &nbsp; &nbsp; <b>Namoore of hym at this tyme speke I,</b><BR>
1781	&nbsp; &nbsp; &nbsp; &nbsp; <b>But there I lete hym wepe ynogh and pleyne</b><BR>
1782	&nbsp; &nbsp; &nbsp; &nbsp; <b>Til fresshe May wol rewen on his peyne.</b><BR>
1783	&nbsp; &nbsp; &nbsp; &nbsp; <b>O perilous fyr, that in the bedstraw bredeth!</b><BR>
1784	&nbsp; &nbsp; &nbsp; &nbsp; <b>O famulier foo, that his servyce bedeth!</b><BR>
1785	&nbsp; &nbsp; &nbsp; &nbsp; <b>O servant traytour, false hoomly hewe,</b><BR>
1786	&nbsp; &nbsp; &nbsp; &nbsp; <b>Lyk to the naddre in bosom sly untrewe,</b><BR>
1787	&nbsp; &nbsp; &nbsp; &nbsp; <b>God shilde us alle from youre aqueyntaunce!</b><BR>
1788	&nbsp; &nbsp; &nbsp; &nbsp; <b>O Januarie, dronken in plesaunce</b><BR>
1789	&nbsp; &nbsp; &nbsp; &nbsp; <b>In mariage, se how thy Damyan,</b><BR>
1790	&nbsp; &nbsp; &nbsp; &nbsp; <b>Thyn owene squier and thy borne man,</b><BR>
1791	&nbsp; &nbsp; &nbsp; &nbsp; <b>Entendeth for to do thee vileynye.</b><BR>
1792	&nbsp; &nbsp; &nbsp; &nbsp; <b>God graunte thee thyn hoomly fo t' espye!</b><BR>
1793	&nbsp; &nbsp; &nbsp; &nbsp; <b>For in this world nys worse pestilence</b><BR>
1794	&nbsp; &nbsp; &nbsp; &nbsp; <b>Than hoomly foo al day in thy presence.</b><BR>
1795	&nbsp; &nbsp; &nbsp; &nbsp; <b>Parfourned hath the sonne his ark diurne;</b><BR>
1796	&nbsp; &nbsp; &nbsp; &nbsp; <b>No lenger may the body of hym sojurne</b><BR>
1797	&nbsp; &nbsp; &nbsp; &nbsp; <b>On th' orisonte, as in that latitude.</b><BR>
1798	&nbsp; &nbsp; &nbsp; &nbsp; <b>Night with his mantel, that is derk and rude,</b><BR>
1799	&nbsp; &nbsp; &nbsp; &nbsp; <b>Gan oversprede the hemysperie aboute;</b><BR>
1800	&nbsp; &nbsp; &nbsp; &nbsp; <b>For which departed is this lusty route</b><BR>
1801	&nbsp; &nbsp; &nbsp; &nbsp; <b>Fro Januarie, with thank on every syde.</b><BR>
1802	&nbsp; &nbsp; &nbsp; &nbsp; <b>Hoom to hir houses lustily they ryde,</b><BR>
1803	&nbsp; &nbsp; &nbsp; &nbsp; <b>Where as they doon hir thynges as hem leste,</b><BR>
1804	&nbsp; &nbsp; &nbsp; &nbsp; <b>And whan they sye hir tyme, goon to reste.</b><BR>
1805	&nbsp; &nbsp; &nbsp; &nbsp; <b>Soone after that, this hastif Januarie</b><BR>
1806	&nbsp; &nbsp; &nbsp; &nbsp; <b>Wolde go to bedde; he wolde no lenger tarye.</b><BR>
1807	&nbsp; &nbsp; &nbsp; &nbsp; <b>He drynketh ypocras, clarree, and vernage</b><BR>
1808	&nbsp; &nbsp; &nbsp; &nbsp; <b>Of spices hoote t' encreessen his corage;</b><BR>
1809	&nbsp; &nbsp; &nbsp; &nbsp; <b>And many a letuarie hath he ful fyn,</b><BR>
1810	&nbsp; &nbsp; &nbsp; &nbsp; <b>Swiche as the cursed monk, daun Constantyn,</b><BR>
1811	&nbsp; &nbsp; &nbsp; &nbsp; <b>Hath writen in his book De Coitu;</b><BR>
1812	&nbsp; &nbsp; &nbsp; &nbsp; <b>To eten hem alle he nas no thyng eschu.</b><BR>
1813	&nbsp; &nbsp; &nbsp; &nbsp; <b>And to his privee freendes thus seyde he:</b><BR>
1814	&nbsp; &nbsp; &nbsp; &nbsp; <b>"For Goddes love, as soone as it may be,</b><BR>
1815	&nbsp; &nbsp; &nbsp; &nbsp; <b>Lat voyden al this hous in curteys wyse."</b><BR>
1816	&nbsp; &nbsp; &nbsp; &nbsp; <b>And they han doon right as he wol devyse.</b><BR>
1817	&nbsp; &nbsp; &nbsp; &nbsp; <b>Men drynken and the travers drawe anon.</b><BR>
1818	&nbsp; &nbsp; &nbsp; &nbsp; <b>The bryde was broght abedde as stille as stoon;</b><BR>
1819	&nbsp; &nbsp; &nbsp; &nbsp; <b>And whan the bed was with the preest yblessed,</b><BR>
1820	&nbsp; &nbsp; &nbsp; &nbsp; <b>Out of the chambre hath every wight hym dressed,</b><BR>
1821	&nbsp; &nbsp; &nbsp; &nbsp; <b>And Januarie hath faste in armes take</b><BR>
1822	&nbsp; &nbsp; &nbsp; &nbsp; <b>His fresshe May, his paradys, his make.</b><BR>
1823	&nbsp; &nbsp; &nbsp; &nbsp; <b>He lulleth hire; he kisseth hire ful ofte;</b><BR>
1824	&nbsp; &nbsp; &nbsp; &nbsp; <b>With thikke brustles of his berd unsofte,</b><BR>
1825	&nbsp; &nbsp; &nbsp; &nbsp; <b>Lyk to the skyn of houndfyssh, sharp as brere --</b><BR>
1826	&nbsp; &nbsp; &nbsp; &nbsp; <b>For he was shave al newe in his manere --</b><BR>
1827	&nbsp; &nbsp; &nbsp; &nbsp; <b>He rubbeth hire aboute hir tendre face,</b><BR>
1828	&nbsp; &nbsp; &nbsp; &nbsp; <b>And seyde thus, "Allas! I moot trespace</b><BR>
1829	&nbsp; &nbsp; &nbsp; &nbsp; <b>To yow, my spouse, and yow greetly offende</b><BR>
1830	&nbsp; &nbsp; &nbsp; &nbsp; <b>Er tyme come that I wil doun descende.</b><BR>
1831	&nbsp; &nbsp; &nbsp; &nbsp; <b>But nathelees, considereth this," quod he,</b><BR>
1832	&nbsp; &nbsp; &nbsp; &nbsp; <b>"Ther nys no werkman, whatsoevere he be,</b><BR>
1833	&nbsp; &nbsp; &nbsp; &nbsp; <b>That may bothe werke wel and hastily;</b><BR>
1834	&nbsp; &nbsp; &nbsp; &nbsp; <b>This wol be doon at leyser parfitly.</b><BR>
1835	&nbsp; &nbsp; &nbsp; &nbsp; <b>It is no fors how longe that we pleye;</b><BR>
1836	&nbsp; &nbsp; &nbsp; &nbsp; <b>In trewe wedlok coupled be we tweye,</b><BR>
1837	&nbsp; &nbsp; &nbsp; &nbsp; <b>And blessed be the yok that we been inne,</b><BR>
1838	&nbsp; &nbsp; &nbsp; &nbsp; <b>For in oure actes we mowe do no synne.</b><BR>
1839	&nbsp; &nbsp; &nbsp; &nbsp; <b>A man may do no synne with his wyf,</b><BR>
1840	&nbsp; &nbsp; &nbsp; &nbsp; <b>Ne hurte hymselven with his owene knyf,</b><BR>
1841	&nbsp; &nbsp; &nbsp; &nbsp; <b>For we han leve to pleye us by the lawe."</b><BR>
1842	&nbsp; &nbsp; &nbsp; &nbsp; <b>Thus laboureth he til that the day gan dawe;</b><BR>
1843	&nbsp; &nbsp; &nbsp; &nbsp; <b>And thanne he taketh a sop in fyn clarree,</b><BR>
1844	&nbsp; &nbsp; &nbsp; &nbsp; <b>And upright in his bed thanne sitteth he,</b><BR>
1845	&nbsp; &nbsp; &nbsp; &nbsp; <b>And after that he sang ful loude and cleere,</b><BR>
1846	&nbsp; &nbsp; &nbsp; &nbsp; <b>And kiste his wyf, and made wantown cheere.</b><BR>
1847	&nbsp; &nbsp; &nbsp; &nbsp; <b>He was al coltissh, ful of ragerye,</b><BR>
1848	&nbsp; &nbsp; &nbsp; &nbsp; <b>And ful of jargon as a flekked pye.</b><BR>
1849	&nbsp; &nbsp; &nbsp; &nbsp; <b>The slakke skyn aboute his nekke shaketh</b><BR>
1850	&nbsp; &nbsp; &nbsp; &nbsp; <b>Whil that he sang, so chaunteth he and craketh.</b><BR>
1851	&nbsp; &nbsp; &nbsp; &nbsp; <b>But God woot what that May thoughte in hir herte,</b><BR>
1852	&nbsp; &nbsp; &nbsp; &nbsp; <b>Whan she hym saugh up sittynge in his sherte,</b><BR>
1853	&nbsp; &nbsp; &nbsp; &nbsp; <b>In his nyght-cappe, and with his nekke lene;</b><BR>
1854	&nbsp; &nbsp; &nbsp; &nbsp; <b>She preyseth nat his pleyyng worth a bene.</b><BR>
1855	&nbsp; &nbsp; &nbsp; &nbsp; <b>Thanne seide he thus, "My reste wol I take;</b><BR>
1856	&nbsp; &nbsp; &nbsp; &nbsp; <b>Now day is come, I may no lenger wake."</b><BR>
1857	&nbsp; &nbsp; &nbsp; &nbsp; <b>And doun he leyde his heed and sleep til pryme.</b><BR>
1858	&nbsp; &nbsp; &nbsp; &nbsp; <b>And afterward, whan that he saugh his tyme,</b><BR>
1859	&nbsp; &nbsp; &nbsp; &nbsp; <b>Up ryseth Januarie; but fresshe May</b><BR>
1860	&nbsp; &nbsp; &nbsp; &nbsp; <b>Heeld hire chambre unto the fourthe day,</b><BR>
1861	&nbsp; &nbsp; &nbsp; &nbsp; <b>As usage is of wyves for the beste.</b><BR>
1862	&nbsp; &nbsp; &nbsp; &nbsp; <b>For every labour somtyme moot han reste,</b><BR>
1863	&nbsp; &nbsp; &nbsp; &nbsp; <b>Or elles longe may he nat endure;</b><BR>
1864	&nbsp; &nbsp; &nbsp; &nbsp; <b>This is to seyn, no lyves creature,</b><BR>
1865	&nbsp; &nbsp; &nbsp; &nbsp; <b>Be it of fyssh, or bryd, or beest, or man.</b><BR>
1866	&nbsp; &nbsp; &nbsp; &nbsp; <b>Now wol I speke of woful Damyan,</b><BR>
1867	&nbsp; &nbsp; &nbsp; &nbsp; <b>That langwissheth for love, as ye shul heere;</b><BR>
1868	&nbsp; &nbsp; &nbsp; &nbsp; <b>Therfore I speke to hym in this manere:</b><BR>
1869	&nbsp; &nbsp; &nbsp; &nbsp; <b>I seye, "O sely Damyan, allas!</b><BR>
1870	&nbsp; &nbsp; &nbsp; &nbsp; <b>Andswere to my demaunde, as in this cas.</b><BR>
1871	&nbsp; &nbsp; &nbsp; &nbsp; <b>How shaltow to thy lady, fresshe May,</b><BR>
1872	&nbsp; &nbsp; &nbsp; &nbsp; <b>Telle thy wo? She wole alwey seye nay.</b><BR>
1873	&nbsp; &nbsp; &nbsp; &nbsp; <b>Eek if thou speke, she wol thy wo biwreye.</b><BR>
1874	&nbsp; &nbsp; &nbsp; &nbsp; <b>God be thyn helpe! I kan no bettre seye."</b><BR>
1875	&nbsp; &nbsp; &nbsp; &nbsp; <b>This sike Damyan in Venus fyr</b><BR>
1876	&nbsp; &nbsp; &nbsp; &nbsp; <b>So brenneth that he dyeth for desyr,</b><BR>
1877	&nbsp; &nbsp; &nbsp; &nbsp; <b>For which he putte his lyf in aventure.</b><BR>
1878	&nbsp; &nbsp; &nbsp; &nbsp; <b>No lenger myghte he in this wise endure,</b><BR>
1879	&nbsp; &nbsp; &nbsp; &nbsp; <b>But prively a penner gan he borwe,</b><BR>
1880	&nbsp; &nbsp; &nbsp; &nbsp; <b>And in a lettre wroot he al his sorwe,</b><BR>
1881	&nbsp; &nbsp; &nbsp; &nbsp; <b>In manere of a compleynt or a lay,</b><BR>
1882	&nbsp; &nbsp; &nbsp; &nbsp; <b>Unto his faire, fresshe lady May;</b><BR>
1883	&nbsp; &nbsp; &nbsp; &nbsp; <b>And in a purs of sylk heng on his sherte</b><BR>
1884	&nbsp; &nbsp; &nbsp; &nbsp; <b>He hath it put, and leyde it at his herte.</b><BR>
1885	&nbsp; &nbsp; &nbsp; &nbsp; <b>The moone, that at noon was thilke day</b><BR>
1886	&nbsp; &nbsp; &nbsp; &nbsp; <b>That Januarie hath wedded fresshe May</b><BR>
1887	&nbsp; &nbsp; &nbsp; &nbsp; <b>In two of Tawr, was into Cancre glyden;</b><BR>
1888	&nbsp; &nbsp; &nbsp; &nbsp; <b>So longe hath Mayus in hir chambre abyden,</b><BR>
1889	&nbsp; &nbsp; &nbsp; &nbsp; <b>As custume is unto thise nobles alle.</b><BR>
1890	&nbsp; &nbsp; &nbsp; &nbsp; <b>A bryde shal nat eten in the halle</b><BR>
1891	&nbsp; &nbsp; &nbsp; &nbsp; <b>Til dayes foure, or thre dayes atte leeste,</b><BR>
1892	&nbsp; &nbsp; &nbsp; &nbsp; <b>Ypassed been; thanne lat hire go to feeste.</b><BR>
1893	&nbsp; &nbsp; &nbsp; &nbsp; <b>The fourthe day compleet fro noon to noon,</b><BR>
1894	&nbsp; &nbsp; &nbsp; &nbsp; <b>Whan that the heighe masse was ydoon,</b><BR>
1895	&nbsp; &nbsp; &nbsp; &nbsp; <b>In halle sit this Januarie and May,</b><BR>
1896	&nbsp; &nbsp; &nbsp; &nbsp; <b>As fressh as is the brighte someres day.</b><BR>
1897	&nbsp; &nbsp; &nbsp; &nbsp; <b>And so bifel how that this goode man</b><BR>
1898	&nbsp; &nbsp; &nbsp; &nbsp; <b>Remembred hym upon this Damyan,</b><BR>
1899	&nbsp; &nbsp; &nbsp; &nbsp; <b>And seyde, "Seynte Marie! how may this be,</b><BR>
1900	&nbsp; &nbsp; &nbsp; &nbsp; <b>That Damyan entendeth nat to me?</b><BR>
1901	&nbsp; &nbsp; &nbsp; &nbsp; <b>Is he ay syk, or how may this bityde?"</b><BR>
1902	&nbsp; &nbsp; &nbsp; &nbsp; <b>His squieres, whiche that stooden ther bisyde,</b><BR>
1903	&nbsp; &nbsp; &nbsp; &nbsp; <b>Excused hym by cause of his siknesse,</b><BR>
1904	&nbsp; &nbsp; &nbsp; &nbsp; <b>Which letted hym to doon his bisynesse;</b><BR>
1905	&nbsp; &nbsp; &nbsp; &nbsp; <b>Noon oother cause myghte make hym tarye.</b><BR>
1906	&nbsp; &nbsp; &nbsp; &nbsp; <b>"That me forthynketh," quod this Januarie,</b><BR>
1907	&nbsp; &nbsp; &nbsp; &nbsp; <b>"He is a gentil squier, by my trouthe!</b><BR>
1908	&nbsp; &nbsp; &nbsp; &nbsp; <b>If that he deyde, it were harm and routhe.</b><BR>
1909	&nbsp; &nbsp; &nbsp; &nbsp; <b>He is as wys, discreet, and as secree</b><BR>
1910	&nbsp; &nbsp; &nbsp; &nbsp; <b>As any man I woot of his degree,</b><BR>
1911	&nbsp; &nbsp; &nbsp; &nbsp; <b>And therto manly, and eek servysable,</b><BR>
1912	&nbsp; &nbsp; &nbsp; &nbsp; <b>And for to been a thrifty man right able.</b><BR>
1913	&nbsp; &nbsp; &nbsp; &nbsp; <b>But after mete, as soone as evere I may,</b><BR>
1914	&nbsp; &nbsp; &nbsp; &nbsp; <b>I wol myself visite hym, and eek May,</b><BR>
1915	&nbsp; &nbsp; &nbsp; &nbsp; <b>To doon hym al the confort that I kan."</b><BR>
1916	&nbsp; &nbsp; &nbsp; &nbsp; <b>And for that word hym blessed every man,</b><BR>
1917	&nbsp; &nbsp; &nbsp; &nbsp; <b>That of his bountee and his gentillesse</b><BR>
1918	&nbsp; &nbsp; &nbsp; &nbsp; <b>He wolde so conforten in siknesse</b><BR>
1919	&nbsp; &nbsp; &nbsp; &nbsp; <b>His squier, for it was a gentil dede.</b><BR>
1920	&nbsp; &nbsp; &nbsp; &nbsp; <b>"Dame," quod this Januarie, "taak good hede,</b><BR>
1921	&nbsp; &nbsp; &nbsp; &nbsp; <b>At after-mete ye with youre wommen alle,</b><BR>
1922	&nbsp; &nbsp; &nbsp; &nbsp; <b>Whan ye han been in chambre out of this halle,</b><BR>
1923	&nbsp; &nbsp; &nbsp; &nbsp; <b>That alle ye go se this Damyan.</b><BR>
1924	&nbsp; &nbsp; &nbsp; &nbsp; <b>Dooth hym disport -- he is a gentil man;</b><BR>
1925	&nbsp; &nbsp; &nbsp; &nbsp; <b>And telleth hym that I wol hym visite,</b><BR>
1926	&nbsp; &nbsp; &nbsp; &nbsp; <b>Have I no thyng but rested me a lite;</b><BR>
1927	&nbsp; &nbsp; &nbsp; &nbsp; <b>And spede yow faste, for I wole abyde</b><BR>
1928	&nbsp; &nbsp; &nbsp; &nbsp; <b>Til that ye slepe faste by my syde."</b><BR>
1929	&nbsp; &nbsp; &nbsp; &nbsp; <b>And with that word he gan to hym to calle</b><BR>
1930	&nbsp; &nbsp; &nbsp; &nbsp; <b>A squier, that was marchal of his halle,</b><BR>
1931	&nbsp; &nbsp; &nbsp; &nbsp; <b>And tolde hym certeyn thynges, what he wolde.</b><BR>
1932	&nbsp; &nbsp; &nbsp; &nbsp; <b>This fresshe May hath streight hir wey yholde</b><BR>
1933	&nbsp; &nbsp; &nbsp; &nbsp; <b>With alle hir wommen unto Damyan.</b><BR>
1934	&nbsp; &nbsp; &nbsp; &nbsp; <b>Doun by his beddes syde sit she than,</b><BR>
1935	&nbsp; &nbsp; &nbsp; &nbsp; <b>Confortynge hym as goodly as she may.</b><BR>
1936	&nbsp; &nbsp; &nbsp; &nbsp; <b>This Damyan, whan that his tyme he say,</b><BR>
1937	&nbsp; &nbsp; &nbsp; &nbsp; <b>In secree wise his purs and eek his bille,</b><BR>
1938	&nbsp; &nbsp; &nbsp; &nbsp; <b>In which that he ywriten hadde his wille,</b><BR>
1939	&nbsp; &nbsp; &nbsp; &nbsp; <b>Hath put into hire hand, withouten moore,</b><BR>
1940	&nbsp; &nbsp; &nbsp; &nbsp; <b>Save that he siketh wonder depe and soore,</b><BR>
1941	&nbsp; &nbsp; &nbsp; &nbsp; <b>And softely to hire right thus seyde he:</b><BR>
1942	&nbsp; &nbsp; &nbsp; &nbsp; <b>"Mercy! And that ye nat discovere me,</b><BR>
1943	&nbsp; &nbsp; &nbsp; &nbsp; <b>For I am deed if that this thyng be kyd."</b><BR>
1944	&nbsp; &nbsp; &nbsp; &nbsp; <b>This purs hath she inwith hir bosom hyd</b><BR>
1945	&nbsp; &nbsp; &nbsp; &nbsp; <b>And wente hire wey; ye gete namoore of me.</b><BR>
1946	&nbsp; &nbsp; &nbsp; &nbsp; <b>But unto Januarie ycomen is she,</b><BR>
1947	&nbsp; &nbsp; &nbsp; &nbsp; <b>That on his beddes syde sit ful softe.</b><BR>
1948	&nbsp; &nbsp; &nbsp; &nbsp; <b>He taketh hire, and kisseth hire ful ofte,</b><BR>
1949	&nbsp; &nbsp; &nbsp; &nbsp; <b>And leyde hym doun to slepe, and that anon.</b><BR>
1950	&nbsp; &nbsp; &nbsp; &nbsp; <b>She feyned hire as that she moste gon</b><BR>
1951	&nbsp; &nbsp; &nbsp; &nbsp; <b>Ther as ye woot that every wight moot neede;</b><BR>
1952	&nbsp; &nbsp; &nbsp; &nbsp; <b>And whan she of this bille hath taken heede,</b><BR>
1953	&nbsp; &nbsp; &nbsp; &nbsp; <b>She rente it al to cloutes atte laste,</b><BR>
1954	&nbsp; &nbsp; &nbsp; &nbsp; <b>And in the pryvee softely it caste.</b><BR>
1955	&nbsp; &nbsp; &nbsp; &nbsp; <b>Who studieth now but faire fresshe May?</b><BR>
1956	&nbsp; &nbsp; &nbsp; &nbsp; <b>Adoun by olde Januarie she lay,</b><BR>
1957	&nbsp; &nbsp; &nbsp; &nbsp; <b>That sleep til that the coughe hath hym awaked.</b><BR>
1958	&nbsp; &nbsp; &nbsp; &nbsp; <b>Anon he preyde hire strepen hire al naked;</b><BR>
1959	&nbsp; &nbsp; &nbsp; &nbsp; <b>He wolde of hire, he seyde, han som plesaunce;</b><BR>
1960	&nbsp; &nbsp; &nbsp; &nbsp; <b>He seyde hir clothes dide hym encombraunce,</b><BR>
1961	&nbsp; &nbsp; &nbsp; &nbsp; <b>And she obeyeth, be hire lief or looth.</b><BR>
1962	&nbsp; &nbsp; &nbsp; &nbsp; <b>But lest that precious folk be with me wrooth,</b><BR>
1963	&nbsp; &nbsp; &nbsp; &nbsp; <b>How that he wroghte, I dar nat to yow telle,</b><BR>
1964	&nbsp; &nbsp; &nbsp; &nbsp; <b>Or wheither hire thoughte it paradys or helle.</b><BR>
1965	&nbsp; &nbsp; &nbsp; &nbsp; <b>But heere I lete hem werken in hir wyse</b><BR>
1966	&nbsp; &nbsp; &nbsp; &nbsp; <b>Til evensong rong and that they moste aryse.</b><BR>
1967	&nbsp; &nbsp; &nbsp; &nbsp; <b>Were it by destynee or by aventure,</b><BR>
1968	&nbsp; &nbsp; &nbsp; &nbsp; <b>Were it by influence or by nature,</b><BR>
1969	&nbsp; &nbsp; &nbsp; &nbsp; <b>Or constellacion, that in swich estaat</b><BR>
1970	&nbsp; &nbsp; &nbsp; &nbsp; <b>The hevene stood that tyme fortunaat</b><BR>
1971	&nbsp; &nbsp; &nbsp; &nbsp; <b>Was for to putte a bille of Venus werkes --</b><BR>
1972	&nbsp; &nbsp; &nbsp; &nbsp; <b>For alle thyng hath tyme, as seyn thise clerkes --</b><BR>
1973	&nbsp; &nbsp; &nbsp; &nbsp; <b>To any womman for to gete hire love,</b><BR>
1974	&nbsp; &nbsp; &nbsp; &nbsp; <b>I kan nat seye; but grete God above,</b><BR>
1975	&nbsp; &nbsp; &nbsp; &nbsp; <b>That knoweth that noon act is causelees,</b><BR>
1976	&nbsp; &nbsp; &nbsp; &nbsp; <b>He deme of al, for I wole holde my pees.</b><BR>
1977	&nbsp; &nbsp; &nbsp; &nbsp; <b>But sooth is this, how that this fresshe May</b><BR>
1978	&nbsp; &nbsp; &nbsp; &nbsp; <b>Hath take swich impression that day</b><BR>
1979	&nbsp; &nbsp; &nbsp; &nbsp; <b>Of pitee of this sike Damyan</b><BR>
1980	&nbsp; &nbsp; &nbsp; &nbsp; <b>That from hire herte she ne dryve kan</b><BR>
1981	&nbsp; &nbsp; &nbsp; &nbsp; <b>The remembrance for to doon hym ese.</b><BR>
1982	&nbsp; &nbsp; &nbsp; &nbsp; <b>"Certeyn," thoghte she, "whom that this thyng displese</b><BR>
1983	&nbsp; &nbsp; &nbsp; &nbsp; <b>I rekke noght, for heere I hym assure</b><BR>
1984	&nbsp; &nbsp; &nbsp; &nbsp; <b>To love hym best of any creature,</b><BR>
1985	&nbsp; &nbsp; &nbsp; &nbsp; <b>Though he namoore hadde than his sherte."</b><BR>
1986	&nbsp; &nbsp; &nbsp; &nbsp; <b>Lo, pitee renneth soone in gentil herte!</b><BR>
1987	&nbsp; &nbsp; &nbsp; &nbsp; <b>Heere may ye se how excellent franchise</b><BR>
1988	&nbsp; &nbsp; &nbsp; &nbsp; <b>In wommen is, whan they hem narwe avyse.</b><BR>
1989	&nbsp; &nbsp; &nbsp; &nbsp; <b>Som tyrant is, as ther be many oon</b><BR>
1990	&nbsp; &nbsp; &nbsp; &nbsp; <b>That hath an herte as hard as any stoon,</b><BR>
1991	&nbsp; &nbsp; &nbsp; &nbsp; <b>Which wolde han lat hym sterven in the place</b><BR>
1992	&nbsp; &nbsp; &nbsp; &nbsp; <b>Wel rather than han graunted hym hire grace,</b><BR>
1993	&nbsp; &nbsp; &nbsp; &nbsp; <b>And hem rejoysen in hire crueel pryde,</b><BR>
1994	&nbsp; &nbsp; &nbsp; &nbsp; <b>And rekke nat to been an homycide.</b><BR>
1995	&nbsp; &nbsp; &nbsp; &nbsp; <b>This gentil May, fulfilled of pitee,</b><BR>
1996	&nbsp; &nbsp; &nbsp; &nbsp; <b>Right of hire hand a lettre made she,</b><BR>
1997	&nbsp; &nbsp; &nbsp; &nbsp; <b>In which she graunteth hym hire verray grace.</b><BR>
1998	&nbsp; &nbsp; &nbsp; &nbsp; <b>Ther lakketh noght oonly but day and place</b><BR>
1999	&nbsp; &nbsp; &nbsp; &nbsp; <b>Wher that she myghte unto his lust suffise,</b><BR>
2000	&nbsp; &nbsp; &nbsp; &nbsp; <b>For it shal be right as he wole devyse.</b><BR>
2001	&nbsp; &nbsp; &nbsp; &nbsp; <b>And whan she saugh hir tyme, upon a day</b><BR>
2002	&nbsp; &nbsp; &nbsp; &nbsp; <b>To visite this Damyan gooth May,</b><BR>
2003	&nbsp; &nbsp; &nbsp; &nbsp; <b>And sotilly this lettre doun she threste</b><BR>
2004	&nbsp; &nbsp; &nbsp; &nbsp; <b>Under his pilwe; rede it if hym leste.</b><BR>
2005	&nbsp; &nbsp; &nbsp; &nbsp; <b>She taketh hym by the hand and harde hym twiste</b><BR>
2006	&nbsp; &nbsp; &nbsp; &nbsp; <b>So secrely that no wight of it wiste,</b><BR>
2007	&nbsp; &nbsp; &nbsp; &nbsp; <b>And bad hym been al hool, and forth she wente</b><BR>
2008	&nbsp; &nbsp; &nbsp; &nbsp; <b>To Januarie, whan that he for hire sente.</b><BR>
2009	&nbsp; &nbsp; &nbsp; &nbsp; <b>Up riseth Damyan the nexte morwe;</b><BR>
2010	&nbsp; &nbsp; &nbsp; &nbsp; <b>Al passed was his siknesse and his sorwe.</b><BR>
2011	&nbsp; &nbsp; &nbsp; &nbsp; <b>He kembeth hym, he preyneth hym and pyketh,</b><BR>
2012	&nbsp; &nbsp; &nbsp; &nbsp; <b>He dooth al that his lady lust and lyketh,</b><BR>
2013	&nbsp; &nbsp; &nbsp; &nbsp; <b>And eek to Januarie he gooth as lowe</b><BR>
2014	&nbsp; &nbsp; &nbsp; &nbsp; <b>As evere dide a dogge for the bowe.</b><BR>
2015	&nbsp; &nbsp; &nbsp; &nbsp; <b>He is so plesant unto every man</b><BR>
2016	&nbsp; &nbsp; &nbsp; &nbsp; <b>(For craft is al, whoso that do it kan)</b><BR>
2017	&nbsp; &nbsp; &nbsp; &nbsp; <b>That every wight is fayn to speke hym good,</b><BR>
2018	&nbsp; &nbsp; &nbsp; &nbsp; <b>And fully in his lady grace he stood.</b><BR>
2019	&nbsp; &nbsp; &nbsp; &nbsp; <b>Thus lete I Damyan aboute his nede,</b><BR>
2020	&nbsp; &nbsp; &nbsp; &nbsp; <b>And in my tale forth I wol procede.</b><BR>
2021	&nbsp; &nbsp; &nbsp; &nbsp; <b>Somme clerkes holden that felicitee</b><BR>
2022	&nbsp; &nbsp; &nbsp; &nbsp; <b>Stant in delit, and therfore certeyn he,</b><BR>
2023	&nbsp; &nbsp; &nbsp; &nbsp; <b>This noble Januarie, with al his myght,</b><BR>
2024	&nbsp; &nbsp; &nbsp; &nbsp; <b>In honest wyse, as longeth to a knyght,</b><BR>
2025	&nbsp; &nbsp; &nbsp; &nbsp; <b>Shoop hym to lyve ful deliciously.</b><BR>
2026	&nbsp; &nbsp; &nbsp; &nbsp; <b>His housynge, his array, as honestly</b><BR>
2027	&nbsp; &nbsp; &nbsp; &nbsp; <b>To his degree was maked as a kynges.</b><BR>
2028	&nbsp; &nbsp; &nbsp; &nbsp; <b>Amonges othere of his honeste thynges,</b><BR>
2029	&nbsp; &nbsp; &nbsp; &nbsp; <b>He made a gardyn, walled al with stoon;</b><BR>
2030	&nbsp; &nbsp; &nbsp; &nbsp; <b>So fair a gardyn woot I nowher noon.</b><BR>
2031	&nbsp; &nbsp; &nbsp; &nbsp; <b>For, out of doute, I verraily suppose</b><BR>
2032	&nbsp; &nbsp; &nbsp; &nbsp; <b>That he that wroot the Romance of the Rose</b><BR>
2033	&nbsp; &nbsp; &nbsp; &nbsp; <b>Ne koude of it the beautee wel devyse;</b><BR>
2034	&nbsp; &nbsp; &nbsp; &nbsp; <b>Ne Priapus ne myghte nat suffise,</b><BR>
2035	&nbsp; &nbsp; &nbsp; &nbsp; <b>Though he be god of gardyns, for to telle</b><BR>
2036	&nbsp; &nbsp; &nbsp; &nbsp; <b>The beautee of the gardyn and the welle</b><BR>
2037	&nbsp; &nbsp; &nbsp; &nbsp; <b>That stood under a laurer alwey grene.</b><BR>
2038	&nbsp; &nbsp; &nbsp; &nbsp; <b>Ful ofte tyme he Pluto and his queene,</b><BR>
2039	&nbsp; &nbsp; &nbsp; &nbsp; <b>Proserpina, and al hire fayerye,</b><BR>
2040	&nbsp; &nbsp; &nbsp; &nbsp; <b>Disporten hem and maken melodye</b><BR>
2041	&nbsp; &nbsp; &nbsp; &nbsp; <b>Aboute that welle, and daunced, as men tolde.</b><BR>
2042	&nbsp; &nbsp; &nbsp; &nbsp; <b>This noble knyght, this Januarie the olde,</b><BR>
2043	&nbsp; &nbsp; &nbsp; &nbsp; <b>Swich deyntee hath in it to walke and pleye,</b><BR>
2044	&nbsp; &nbsp; &nbsp; &nbsp; <b>That he wol no wight suffren bere the keye</b><BR>
2045	&nbsp; &nbsp; &nbsp; &nbsp; <b>Save he hymself; for of the smale wyket</b><BR>
2046	&nbsp; &nbsp; &nbsp; &nbsp; <b>He baar alwey of silver a clyket,</b><BR>
2047	&nbsp; &nbsp; &nbsp; &nbsp; <b>With which, whan that hym leste, he it unshette.</b><BR>
2048	&nbsp; &nbsp; &nbsp; &nbsp; <b>And whan he wolde paye his wyf hir dette</b><BR>
2049	&nbsp; &nbsp; &nbsp; &nbsp; <b>In somer seson, thider wolde he go,</b><BR>
2050	&nbsp; &nbsp; &nbsp; &nbsp; <b>And May his wyf, and no wight but they two;</b><BR>
2051	&nbsp; &nbsp; &nbsp; &nbsp; <b>And thynges whiche that were nat doon abedde,</b><BR>
2052	&nbsp; &nbsp; &nbsp; &nbsp; <b>He in the gardyn parfourned hem and spedde.</b><BR>
2053	&nbsp; &nbsp; &nbsp; &nbsp; <b>And in this wyse, many a murye day,</b><BR>
2054	&nbsp; &nbsp; &nbsp; &nbsp; <b>Lyved this Januarie and fresshe May.</b><BR>
2055	&nbsp; &nbsp; &nbsp; &nbsp; <b>But worldly joye may nat alwey dure</b><BR>
2056	&nbsp; &nbsp; &nbsp; &nbsp; <b>To Januarie, ne to no creature.</b><BR>
2057	&nbsp; &nbsp; &nbsp; &nbsp; <b>O sodeyn hap! O thou Fortune unstable!</b><BR>
2058	&nbsp; &nbsp; &nbsp; &nbsp; <b>Lyk to the scorpion so deceyvable,</b><BR>
2059	&nbsp; &nbsp; &nbsp; &nbsp; <b>That flaterest with thyn heed whan thou wolt stynge;</b><BR>
2060	&nbsp; &nbsp; &nbsp; &nbsp; <b>Thy tayl is deeth, thurgh thyn envenymynge.</b><BR>
2061	&nbsp; &nbsp; &nbsp; &nbsp; <b>O brotil joye! O sweete venym queynte!</b><BR>
2062	&nbsp; &nbsp; &nbsp; &nbsp; <b>O monstre, that so subtilly kanst peynte</b><BR>
2063	&nbsp; &nbsp; &nbsp; &nbsp; <b>Thy yiftes under hewe of stidefastnesse,</b><BR>
2064	&nbsp; &nbsp; &nbsp; &nbsp; <b>That thou deceyvest bothe moore and lesse!</b><BR>
2065	&nbsp; &nbsp; &nbsp; &nbsp; <b>Why hastow Januarie thus deceyved,</b><BR>
2066	&nbsp; &nbsp; &nbsp; &nbsp; <b>That haddest hym for thy fulle freend receyved?</b><BR>
2067	&nbsp; &nbsp; &nbsp; &nbsp; <b>And now thou hast biraft hym bothe his yen,</b><BR>
2068	&nbsp; &nbsp; &nbsp; &nbsp; <b>For sorwe of which desireth he to dyen.</b><BR>
2069	&nbsp; &nbsp; &nbsp; &nbsp; <b>Allas, this noble Januarie free,</b><BR>
2070	&nbsp; &nbsp; &nbsp; &nbsp; <b>Amydde his lust and his prosperitee,</b><BR>
2071	&nbsp; &nbsp; &nbsp; &nbsp; <b>Is woxen blynd, and that al sodeynly.</b><BR>
2072	&nbsp; &nbsp; &nbsp; &nbsp; <b>He wepeth and he wayleth pitously;</b><BR>
2073	&nbsp; &nbsp; &nbsp; &nbsp; <b>And therwithal the fyr of jalousie,</b><BR>
2074	&nbsp; &nbsp; &nbsp; &nbsp; <b>Lest that his wyf sholde falle in som folye,</b><BR>
2075	&nbsp; &nbsp; &nbsp; &nbsp; <b>So brente his herte that he wolde fayn</b><BR>
2076	&nbsp; &nbsp; &nbsp; &nbsp; <b>That som man bothe hire and hym had slayn.</b><BR>
2077	&nbsp; &nbsp; &nbsp; &nbsp; <b>For neither after his deeth nor in his lyf</b><BR>
2078	&nbsp; &nbsp; &nbsp; &nbsp; <b>Ne wolde he that she were love ne wyf,</b><BR>
2079	&nbsp; &nbsp; &nbsp; &nbsp; <b>But evere lyve as wydwe in clothes blake,</b><BR>
2080	&nbsp; &nbsp; &nbsp; &nbsp; <b>Soul as the turtle that lost hath hire make.</b><BR>
2081	&nbsp; &nbsp; &nbsp; &nbsp; <b>But atte laste, after a month or tweye,</b><BR>
2082	&nbsp; &nbsp; &nbsp; &nbsp; <b>His sorwe gan aswage, sooth to seye;</b><BR>
2083	&nbsp; &nbsp; &nbsp; &nbsp; <b>For whan he wiste it may noon oother be,</b><BR>
2084	&nbsp; &nbsp; &nbsp; &nbsp; <b>He paciently took his adversitee,</b><BR>
2085	&nbsp; &nbsp; &nbsp; &nbsp; <b>Save, out of doute, he may nat forgoon</b><BR>
2086	&nbsp; &nbsp; &nbsp; &nbsp; <b>That he nas jalous everemoore in oon;</b><BR>
2087	&nbsp; &nbsp; &nbsp; &nbsp; <b>Which jalousye it was so outrageous</b><BR>
2088	&nbsp; &nbsp; &nbsp; &nbsp; <b>That neither in halle, n' yn noon oother hous,</b><BR>
2089	&nbsp; &nbsp; &nbsp; &nbsp; <b>Ne in noon oother place, neverthemo,</b><BR>
2090	&nbsp; &nbsp; &nbsp; &nbsp; <b>He nolde suffre hire for to ryde or go,</b><BR>
2091	&nbsp; &nbsp; &nbsp; &nbsp; <b>But if that he had hond on hire alway;</b><BR>
2092	&nbsp; &nbsp; &nbsp; &nbsp; <b>For which ful ofte wepeth fresshe May,</b><BR>
2093	&nbsp; &nbsp; &nbsp; &nbsp; <b>That loveth Damyan so benyngnely</b><BR>
2094	&nbsp; &nbsp; &nbsp; &nbsp; <b>That she moot outher dyen sodeynly</b><BR>
2095	&nbsp; &nbsp; &nbsp; &nbsp; <b>Or elles she moot han hym as hir leste.</b><BR>
2096	&nbsp; &nbsp; &nbsp; &nbsp; <b>She wayteth whan hir herte wolde breste.</b><BR>
2097	&nbsp; &nbsp; &nbsp; &nbsp; <b>Upon that oother syde Damyan</b><BR>
2098	&nbsp; &nbsp; &nbsp; &nbsp; <b>Bicomen is the sorwefulleste man</b><BR>
2099	&nbsp; &nbsp; &nbsp; &nbsp; <b>That evere was, for neither nyght ne day</b><BR>
2100	&nbsp; &nbsp; &nbsp; &nbsp; <b>Ne myghte he speke a word to fresshe May,</b><BR>
2101	&nbsp; &nbsp; &nbsp; &nbsp; <b>As to his purpos, of no swich mateere,</b><BR>
2102	&nbsp; &nbsp; &nbsp; &nbsp; <b>But if that Januarie moste it heere,</b><BR>
2103	&nbsp; &nbsp; &nbsp; &nbsp; <b>That hadde an hand upon hire everemo.</b><BR>
2104	&nbsp; &nbsp; &nbsp; &nbsp; <b>But nathelees, by writyng to and fro</b><BR>
2105	&nbsp; &nbsp; &nbsp; &nbsp; <b>And privee signes wiste he what she mente,</b><BR>
2106	&nbsp; &nbsp; &nbsp; &nbsp; <b>And she knew eek the fyn of his entente.</b><BR>
2107	&nbsp; &nbsp; &nbsp; &nbsp; <b>O Januarie, what myghte it thee availle,</b><BR>
2108	&nbsp; &nbsp; &nbsp; &nbsp; <b>Thogh thou myghtest se as fer as shippes saille?</b><BR>
2109	&nbsp; &nbsp; &nbsp; &nbsp; <b>For as good is blynd deceyved be</b><BR>
2110	&nbsp; &nbsp; &nbsp; &nbsp; <b>As to be deceyved whan a man may se.</b><BR>
2111	&nbsp; &nbsp; &nbsp; &nbsp; <b>Lo, Argus, which that hadde an hondred yen,</b><BR>
2112	&nbsp; &nbsp; &nbsp; &nbsp; <b>For al that evere he koude poure or pryen,</b><BR>
2113	&nbsp; &nbsp; &nbsp; &nbsp; <b>Yet was he blent, and, God woot, so been mo</b><BR>
2114	&nbsp; &nbsp; &nbsp; &nbsp; <b>That wenen wisly that it be nat so.</b><BR>
2115	&nbsp; &nbsp; &nbsp; &nbsp; <b>Passe over is an ese, I sey namoore.</b><BR>
2116	&nbsp; &nbsp; &nbsp; &nbsp; <b>This fresshe May, that I spak of so yoore,</b><BR>
2117	&nbsp; &nbsp; &nbsp; &nbsp; <b>In warm wex hath emprented the clyket</b><BR>
2118	&nbsp; &nbsp; &nbsp; &nbsp; <b>That Januarie bar of the smale wyket,</b><BR>
2119	&nbsp; &nbsp; &nbsp; &nbsp; <b>By which into his gardyn ofte he wente;</b><BR>
2120	&nbsp; &nbsp; &nbsp; &nbsp; <b>And Damyan, that knew al hire entente,</b><BR>
2121	&nbsp; &nbsp; &nbsp; &nbsp; <b>The cliket countrefeted pryvely.</b><BR>
2122	&nbsp; &nbsp; &nbsp; &nbsp; <b>Ther nys namoore to seye, but hastily</b><BR>
2123	&nbsp; &nbsp; &nbsp; &nbsp; <b>Som wonder by this clyket shal bityde,</b><BR>
2124	&nbsp; &nbsp; &nbsp; &nbsp; <b>Which ye shul heeren, if ye wole abyde.</b><BR>
2125	&nbsp; &nbsp; &nbsp; &nbsp; <b>O noble Ovyde, ful sooth seystou, God woot,</b><BR>
2126	&nbsp; &nbsp; &nbsp; &nbsp; <b>What sleighte is it, thogh it be long and hoot,</b><BR>
2127	&nbsp; &nbsp; &nbsp; &nbsp; <b>That Love nyl fynde it out in som manere?</b><BR>
2128	&nbsp; &nbsp; &nbsp; &nbsp; <b>By Piramus and Tesbee may men leere;</b><BR>
2129	&nbsp; &nbsp; &nbsp; &nbsp; <b>Thogh they were kept ful longe streite overal,</b><BR>
2130	&nbsp; &nbsp; &nbsp; &nbsp; <b>They been accorded, rownynge thurgh a wal,</b><BR>
2131	&nbsp; &nbsp; &nbsp; &nbsp; <b>Ther no wight koude han founde out swich a sleighte.</b><BR>
2132	&nbsp; &nbsp; &nbsp; &nbsp; <b>But now to purpos: er that dayes eighte</b><BR>
2133	&nbsp; &nbsp; &nbsp; &nbsp; <b>Were passed [of] the month of [Juyn], bifil</b><BR>
2134	&nbsp; &nbsp; &nbsp; &nbsp; <b>That Januarie hath caught so greet a wil,</b><BR>
2135	&nbsp; &nbsp; &nbsp; &nbsp; <b>Thurgh eggyng of his wyf, hym for to pleye</b><BR>
2136	&nbsp; &nbsp; &nbsp; &nbsp; <b>In his gardyn, and no wight but they tweye,</b><BR>
2137	&nbsp; &nbsp; &nbsp; &nbsp; <b>That in a morwe unto his May seith he:</b><BR>
2138	&nbsp; &nbsp; &nbsp; &nbsp; <b>"Rys up, my wyf, my love, my lady free!</b><BR>
2139	&nbsp; &nbsp; &nbsp; &nbsp; <b>The turtles voys is herd, my dowve sweete;</b><BR>
2140	&nbsp; &nbsp; &nbsp; &nbsp; <b>The wynter is goon with alle his reynes weete.</b><BR>
2141	&nbsp; &nbsp; &nbsp; &nbsp; <b>Com forth now, with thyne eyen columbyn!</b><BR>
2142	&nbsp; &nbsp; &nbsp; &nbsp; <b>How fairer been thy brestes than is wyn!</b><BR>
2143	&nbsp; &nbsp; &nbsp; &nbsp; <b>The gardyn is enclosed al aboute;</b><BR>
2144	&nbsp; &nbsp; &nbsp; &nbsp; <b>Com forth, my white spouse! Out of doute</b><BR>
2145	&nbsp; &nbsp; &nbsp; &nbsp; <b>Thou hast me wounded in myn herte, O wyf!</b><BR>
2146	&nbsp; &nbsp; &nbsp; &nbsp; <b>No spot of thee ne knew I al my lyf.</b><BR>
2147	&nbsp; &nbsp; &nbsp; &nbsp; <b>Com forth, and lat us taken oure disport;</b><BR>
2148	&nbsp; &nbsp; &nbsp; &nbsp; <b>I chees thee for my wyf and my confort."</b><BR>
2149	&nbsp; &nbsp; &nbsp; &nbsp; <b>Swiche olde lewed wordes used he.</b><BR>
2150	&nbsp; &nbsp; &nbsp; &nbsp; <b>On Damyan a signe made she,</b><BR>
2151	&nbsp; &nbsp; &nbsp; &nbsp; <b>That he sholde go biforn with his cliket.</b><BR>
2152	&nbsp; &nbsp; &nbsp; &nbsp; <b>This Damyan thanne hath opened the wyket,</b><BR>
2153	&nbsp; &nbsp; &nbsp; &nbsp; <b>And in he stirte, and that in swich manere</b><BR>
2154	&nbsp; &nbsp; &nbsp; &nbsp; <b>That no wight myghte it se neither yheere,</b><BR>
2155	&nbsp; &nbsp; &nbsp; &nbsp; <b>And stille he sit under a bussh anon.</b><BR>
2156	&nbsp; &nbsp; &nbsp; &nbsp; <b>This Januarie, as blynd as is a stoon,</b><BR>
2157	&nbsp; &nbsp; &nbsp; &nbsp; <b>With Mayus in his hand, and no wight mo,</b><BR>
2158	&nbsp; &nbsp; &nbsp; &nbsp; <b>Into his fresshe gardyn is ago,</b><BR>
2159	&nbsp; &nbsp; &nbsp; &nbsp; <b>And clapte to the wyket sodeynly.</b><BR>
2160	&nbsp; &nbsp; &nbsp; &nbsp; <b>"Now wyf," quod he, "heere nys but thou and I,</b><BR>
2161	&nbsp; &nbsp; &nbsp; &nbsp; <b>That art the creature that I best love.</b><BR>
2162	&nbsp; &nbsp; &nbsp; &nbsp; <b>For by that Lord that sit in hevene above,</b><BR>
2163	&nbsp; &nbsp; &nbsp; &nbsp; <b>Levere ich hadde to dyen on a knyf</b><BR>
2164	&nbsp; &nbsp; &nbsp; &nbsp; <b>Than thee offende, trewe deere wyf!</b><BR>
2165	&nbsp; &nbsp; &nbsp; &nbsp; <b>For Goddes sake, thenk how I thee chees,</b><BR>
2166	&nbsp; &nbsp; &nbsp; &nbsp; <b>Noght for no coveitise, doutelees,</b><BR>
2167	&nbsp; &nbsp; &nbsp; &nbsp; <b>But oonly for the love I had to thee.</b><BR>
2168	&nbsp; &nbsp; &nbsp; &nbsp; <b>And though that I be oold and may nat see,</b><BR>
2169	&nbsp; &nbsp; &nbsp; &nbsp; <b>Beth to me trewe, and I wol telle yow why.</b><BR>
2170	&nbsp; &nbsp; &nbsp; &nbsp; <b>Thre thynges, certes, shal ye wynne therby:</b><BR>
2171	&nbsp; &nbsp; &nbsp; &nbsp; <b>First, love of Crist, and to youreself honour,</b><BR>
2172	&nbsp; &nbsp; &nbsp; &nbsp; <b>And al myn heritage, toun and tour;</b><BR>
2173	&nbsp; &nbsp; &nbsp; &nbsp; <b>I yeve it yow, maketh chartres as yow leste;</b><BR>
2174	&nbsp; &nbsp; &nbsp; &nbsp; <b>This shal be doon to-morwe er sonne reste,</b><BR>
2175	&nbsp; &nbsp; &nbsp; &nbsp; <b>So wisly God my soule brynge in blisse.</b><BR>
2176	&nbsp; &nbsp; &nbsp; &nbsp; <b>I prey yow first, in covenant ye me kisse;</b><BR>
2177	&nbsp; &nbsp; &nbsp; &nbsp; <b>And though that I be jalous, wyte me noght.</b><BR>
2178	&nbsp; &nbsp; &nbsp; &nbsp; <b>Ye been so depe enprented in my thoght</b><BR>
2179	&nbsp; &nbsp; &nbsp; &nbsp; <b>That, whan that I considere youre beautee</b><BR>
2180	&nbsp; &nbsp; &nbsp; &nbsp; <b>And therwithal the unlikly elde of me,</b><BR>
2181	&nbsp; &nbsp; &nbsp; &nbsp; <b>I may nat, certes, though I sholde dye,</b><BR>
2182	&nbsp; &nbsp; &nbsp; &nbsp; <b>Forbere to been out of youre compaignye</b><BR>
2183	&nbsp; &nbsp; &nbsp; &nbsp; <b>For verray love; this is withouten doute.</b><BR>
2184	&nbsp; &nbsp; &nbsp; &nbsp; <b>Now kys me, wyf, and lat us rome aboute."</b><BR>
2185	&nbsp; &nbsp; &nbsp; &nbsp; <b>This fresshe May, whan she thise wordes herde,</b><BR>
2186	&nbsp; &nbsp; &nbsp; &nbsp; <b>Benyngnely to Januarie answerde,</b><BR>
2187	&nbsp; &nbsp; &nbsp; &nbsp; <b>But first and forward she bigan to wepe.</b><BR>
2188	&nbsp; &nbsp; &nbsp; &nbsp; <b>"I have," quod she, "a soule for to kepe</b><BR>
2189	&nbsp; &nbsp; &nbsp; &nbsp; <b>As wel as ye, and also myn honour,</b><BR>
2190	&nbsp; &nbsp; &nbsp; &nbsp; <b>And of my wyfhod thilke tendre flour,</b><BR>
2191	&nbsp; &nbsp; &nbsp; &nbsp; <b>Which that I have assured in youre hond,</b><BR>
2192	&nbsp; &nbsp; &nbsp; &nbsp; <b>Whan that the preest to yow my body bond;</b><BR>
2193	&nbsp; &nbsp; &nbsp; &nbsp; <b>Wherfore I wole answere in this manere,</b><BR>
2194	&nbsp; &nbsp; &nbsp; &nbsp; <b>By the leve of yow, my lord so deere:</b><BR>
2195	&nbsp; &nbsp; &nbsp; &nbsp; <b>I prey to God that nevere dawe the day</b><BR>
2196	&nbsp; &nbsp; &nbsp; &nbsp; <b>That I ne sterve, as foule as womman may,</b><BR>
2197	&nbsp; &nbsp; &nbsp; &nbsp; <b>If evere I do unto my kyn that shame,</b><BR>
2198	&nbsp; &nbsp; &nbsp; &nbsp; <b>Or elles I empeyre so my name,</b><BR>
2199	&nbsp; &nbsp; &nbsp; &nbsp; <b>That I be fals; and if I do that lak,</b><BR>
2200	&nbsp; &nbsp; &nbsp; &nbsp; <b>Do strepe me and put me in a sak,</b><BR>
2201	&nbsp; &nbsp; &nbsp; &nbsp; <b>And in the nexte ryver do me drenche.</b><BR>
2202	&nbsp; &nbsp; &nbsp; &nbsp; <b>I am a gentil womman and no wenche.</b><BR>
2203	&nbsp; &nbsp; &nbsp; &nbsp; <b>Why speke ye thus? But men been evere untrewe,</b><BR>
2204	&nbsp; &nbsp; &nbsp; &nbsp; <b>And wommen have repreve of yow ay newe.</b><BR>
2205	&nbsp; &nbsp; &nbsp; &nbsp; <b>Ye han noon oother contenance, I leeve,</b><BR>
2206	&nbsp; &nbsp; &nbsp; &nbsp; <b>But speke to us of untrust and repreeve."</b><BR>
2207	&nbsp; &nbsp; &nbsp; &nbsp; <b>And with that word she saugh wher Damyan</b><BR>
2208	&nbsp; &nbsp; &nbsp; &nbsp; <b>Sat in the bussh, and coughen she bigan,</b><BR>
2209	&nbsp; &nbsp; &nbsp; &nbsp; <b>And with hir fynger signes made she</b><BR>
2210	&nbsp; &nbsp; &nbsp; &nbsp; <b>That Damyan sholde clymbe upon a tree</b><BR>
2211	&nbsp; &nbsp; &nbsp; &nbsp; <b>That charged was with fruyt, and up he wente.</b><BR>
2212	&nbsp; &nbsp; &nbsp; &nbsp; <b>For verraily he knew al hire entente,</b><BR>
2213	&nbsp; &nbsp; &nbsp; &nbsp; <b>And every signe that she koude make,</b><BR>
2214	&nbsp; &nbsp; &nbsp; &nbsp; <b>Wel bet than Januarie, hir owene make,</b><BR>
2215	&nbsp; &nbsp; &nbsp; &nbsp; <b>For in a lettre she hadde toold hym al</b><BR>
2216	&nbsp; &nbsp; &nbsp; &nbsp; <b>Of this matere, how he werchen shal.</b><BR>
2217	&nbsp; &nbsp; &nbsp; &nbsp; <b>And thus I lete hym sitte upon the pyrie,</b><BR>
2218	&nbsp; &nbsp; &nbsp; &nbsp; <b>And Januarie and May romynge myrie.</b><BR>
2219	&nbsp; &nbsp; &nbsp; &nbsp; <b>Bright was the day, and blew the firmament;</b><BR>
2220	&nbsp; &nbsp; &nbsp; &nbsp; <b>Phebus hath of gold his stremes doun ysent</b><BR>
2221	&nbsp; &nbsp; &nbsp; &nbsp; <b>To gladen every flour with his warmnesse.</b><BR>
2222	&nbsp; &nbsp; &nbsp; &nbsp; <b>He was that tyme in Geminis, as I gesse,</b><BR>
2223	&nbsp; &nbsp; &nbsp; &nbsp; <b>But litel fro his declynacion</b><BR>
2224	&nbsp; &nbsp; &nbsp; &nbsp; <b>Of Cancer, Jovis exaltacion.</b><BR>
2225	&nbsp; &nbsp; &nbsp; &nbsp; <b>And so bifel, that brighte morwe-tyde</b><BR>
2226	&nbsp; &nbsp; &nbsp; &nbsp; <b>That in that gardyn, in the ferther syde,</b><BR>
2227	&nbsp; &nbsp; &nbsp; &nbsp; <b>Pluto, that is kyng of Fayerye,</b><BR>
2228	&nbsp; &nbsp; &nbsp; &nbsp; <b>And many a lady in his compaignye,</b><BR>
2229	&nbsp; &nbsp; &nbsp; &nbsp; <b>Folwynge his wyf, the queene Proserpyna,</b><BR>
2230	&nbsp; &nbsp; &nbsp; &nbsp; <b>Which that he ravysshed out of [Ethna]</b><BR>
2231	&nbsp; &nbsp; &nbsp; &nbsp; <b>Whil that she gadered floures in the mede --</b><BR>
2232	&nbsp; &nbsp; &nbsp; &nbsp; <b>In Claudyan ye may the stories rede,</b><BR>
2233	&nbsp; &nbsp; &nbsp; &nbsp; <b>How in his grisely carte he hire fette --</b><BR>
2234	&nbsp; &nbsp; &nbsp; &nbsp; <b>This kyng of Fairye thanne adoun hym sette</b><BR>
2235	&nbsp; &nbsp; &nbsp; &nbsp; <b>Upon a bench of turves, fressh and grene,</b><BR>
2236	&nbsp; &nbsp; &nbsp; &nbsp; <b>And right anon thus seyde he to his queene:</b><BR>
2237	&nbsp; &nbsp; &nbsp; &nbsp; <b>"My wyf," quod he, "ther may no wight seye nay;</b><BR>
2238	&nbsp; &nbsp; &nbsp; &nbsp; <b>Th' experience so preveth every day</b><BR>
2239	&nbsp; &nbsp; &nbsp; &nbsp; <b>The tresons whiche that wommen doon to man.</b><BR>
2240	&nbsp; &nbsp; &nbsp; &nbsp; <b>Ten hondred thousand [tales] tellen I kan</b><BR>
2241	&nbsp; &nbsp; &nbsp; &nbsp; <b>Notable of youre untrouthe and brotilnesse.</b><BR>
2242	&nbsp; &nbsp; &nbsp; &nbsp; <b>O Salomon, wys, and richest of richesse,</b><BR>
2243	&nbsp; &nbsp; &nbsp; &nbsp; <b>Fulfild of sapience and of worldly glorie,</b><BR>
2244	&nbsp; &nbsp; &nbsp; &nbsp; <b>Ful worthy been thy wordes to memorie</b><BR>
2245	&nbsp; &nbsp; &nbsp; &nbsp; <b>To every wight that wit and reson kan.</b><BR>
2246	&nbsp; &nbsp; &nbsp; &nbsp; <b>Thus preiseth he yet the bountee of man:</b><BR>
2247	&nbsp; &nbsp; &nbsp; &nbsp; <b>`Amonges a thousand men yet foond I oon,</b><BR>
2248	&nbsp; &nbsp; &nbsp; &nbsp; <b>But of wommen alle foond I noon.'</b><BR>
2249	&nbsp; &nbsp; &nbsp; &nbsp; <b>"Thus seith the kyng that knoweth youre wikkednesse.</b><BR>
2250	&nbsp; &nbsp; &nbsp; &nbsp; <b>And Jhesus, filius Syrak, as I gesse,</b><BR>
2251	&nbsp; &nbsp; &nbsp; &nbsp; <b>Ne speketh of yow but seelde reverence.</b><BR>
2252	&nbsp; &nbsp; &nbsp; &nbsp; <b>A wylde fyr and corrupt pestilence</b><BR>
2253	&nbsp; &nbsp; &nbsp; &nbsp; <b>So falle upon youre bodyes yet to-nyght!</b><BR>
2254	&nbsp; &nbsp; &nbsp; &nbsp; <b>Ne se ye nat this honurable knyght,</b><BR>
2255	&nbsp; &nbsp; &nbsp; &nbsp; <b>By cause, allas, that he is blynd and old,</b><BR>
2256	&nbsp; &nbsp; &nbsp; &nbsp; <b>His owene man shal make hym cokewold.</b><BR>
2257	&nbsp; &nbsp; &nbsp; &nbsp; <b>Lo, where he sit, the lechour, in the tree!</b><BR>
2258	&nbsp; &nbsp; &nbsp; &nbsp; <b>Now wol I graunten, of my magestee,</b><BR>
2259	&nbsp; &nbsp; &nbsp; &nbsp; <b>Unto this olde, blynde, worthy knyght</b><BR>
2260	&nbsp; &nbsp; &nbsp; &nbsp; <b>That he shal have ayen his eyen syght,</b><BR>
2261	&nbsp; &nbsp; &nbsp; &nbsp; <b>Whan that his wyf wold doon hym vileynye.</b><BR>
2262	&nbsp; &nbsp; &nbsp; &nbsp; <b>Thanne shal he knowen al hire harlotrye,</b><BR>
2263	&nbsp; &nbsp; &nbsp; &nbsp; <b>Bothe in repreve of hire and othere mo."</b><BR>
2264	&nbsp; &nbsp; &nbsp; &nbsp; <b>"Ye shal?" quod Proserpyne, "wol ye so?</b><BR>
2265	&nbsp; &nbsp; &nbsp; &nbsp; <b>Now by my moodres sires soule I swere</b><BR>
2266	&nbsp; &nbsp; &nbsp; &nbsp; <b>That I shal yeven hire suffisant answere,</b><BR>
2267	&nbsp; &nbsp; &nbsp; &nbsp; <b>And alle wommen after, for hir sake,</b><BR>
2268	&nbsp; &nbsp; &nbsp; &nbsp; <b>That, though they be in any gilt ytake,</b><BR>
2269	&nbsp; &nbsp; &nbsp; &nbsp; <b>With face boold they shulle hemself excuse,</b><BR>
2270	&nbsp; &nbsp; &nbsp; &nbsp; <b>And bere hem doun that wolden hem accuse.</b><BR>
2271	&nbsp; &nbsp; &nbsp; &nbsp; <b>For lak of answere noon of hem shal dyen.</b><BR>
2272	&nbsp; &nbsp; &nbsp; &nbsp; <b>Al hadde man seyn a thyng with bothe his yen,</b><BR>
2273	&nbsp; &nbsp; &nbsp; &nbsp; <b>Yit shul we wommen visage it hardily,</b><BR>
2274	&nbsp; &nbsp; &nbsp; &nbsp; <b>And wepe, and swere, and chyde subtilly,</b><BR>
2275	&nbsp; &nbsp; &nbsp; &nbsp; <b>So that ye men shul been as lewed as gees.</b><BR>
2276	&nbsp; &nbsp; &nbsp; &nbsp; <b>"What rekketh me of youre auctoritees?</b><BR>
2277	&nbsp; &nbsp; &nbsp; &nbsp; <b>I woot wel that this Jew, this Salomon,</b><BR>
2278	&nbsp; &nbsp; &nbsp; &nbsp; <b>Foond of us wommen fooles many oon.</b><BR>
2279	&nbsp; &nbsp; &nbsp; &nbsp; <b>But though that he ne foond no good womman,</b><BR>
2280	&nbsp; &nbsp; &nbsp; &nbsp; <b>Yet hath ther founde many another man</b><BR>
2281	&nbsp; &nbsp; &nbsp; &nbsp; <b>Wommen ful trewe, ful goode, and vertuous.</b><BR>
2282	&nbsp; &nbsp; &nbsp; &nbsp; <b>Witnesse on hem that dwelle in Cristes hous;</b><BR>
2283	&nbsp; &nbsp; &nbsp; &nbsp; <b>With martirdom they preved hire constance.</b><BR>
2284	&nbsp; &nbsp; &nbsp; &nbsp; <b>The Romayn geestes eek make remembrance</b><BR>
2285	&nbsp; &nbsp; &nbsp; &nbsp; <b>Of many a verray, trewe wyf also.</b><BR>
2286	&nbsp; &nbsp; &nbsp; &nbsp; <b>But, sire, ne be nat wrooth, al be it so,</b><BR>
2287	&nbsp; &nbsp; &nbsp; &nbsp; <b>Though that he seyde he foond no good womman,</b><BR>
2288	&nbsp; &nbsp; &nbsp; &nbsp; <b>I prey yow take the sentence of the man;</b><BR>
2289	&nbsp; &nbsp; &nbsp; &nbsp; <b>He mente thus, that in sovereyn bontee</b><BR>
2290	&nbsp; &nbsp; &nbsp; &nbsp; <b>Nis noon but God, but neither he ne she.</b><BR>
2291	&nbsp; &nbsp; &nbsp; &nbsp; <b>"Ey! for verray God that nys but oon,</b><BR>
2292	&nbsp; &nbsp; &nbsp; &nbsp; <b>What make ye so muche of Salomon?</b><BR>
2293	&nbsp; &nbsp; &nbsp; &nbsp; <b>What though he made a temple, Goddes hous?</b><BR>
2294	&nbsp; &nbsp; &nbsp; &nbsp; <b>What though he were riche and glorious?</b><BR>
2295	&nbsp; &nbsp; &nbsp; &nbsp; <b>So made he eek a temple of false goddis.</b><BR>
2296	&nbsp; &nbsp; &nbsp; &nbsp; <b>How myghte he do a thyng that moore forbode is?</b><BR>
2297	&nbsp; &nbsp; &nbsp; &nbsp; <b>Pardee, as faire as ye his name emplastre,</b><BR>
2298	&nbsp; &nbsp; &nbsp; &nbsp; <b>He was a lecchour and an ydolastre,</b><BR>
2299	&nbsp; &nbsp; &nbsp; &nbsp; <b>And in his elde he verray God forsook;</b><BR>
2300	&nbsp; &nbsp; &nbsp; &nbsp; <b>And if God ne hadde, as seith the book,</b><BR>
2301	&nbsp; &nbsp; &nbsp; &nbsp; <b>Yspared him for his fadres sake, he sholde</b><BR>
2302	&nbsp; &nbsp; &nbsp; &nbsp; <b>Have lost his regne rather than he wolde.</b><BR>
2303	&nbsp; &nbsp; &nbsp; &nbsp; <b>I sette right noght, of al the vileynye</b><BR>
2304	&nbsp; &nbsp; &nbsp; &nbsp; <b>That ye of wommen write, a boterflye!</b><BR>
2305	&nbsp; &nbsp; &nbsp; &nbsp; <b>I am a womman, nedes moot I speke,</b><BR>
2306	&nbsp; &nbsp; &nbsp; &nbsp; <b>Or elles swelle til myn herte breke.</b><BR>
2307	&nbsp; &nbsp; &nbsp; &nbsp; <b>For sithen he seyde that we been jangleresses,</b><BR>
2308	&nbsp; &nbsp; &nbsp; &nbsp; <b>As evere hool I moote brouke my tresses,</b><BR>
2309	&nbsp; &nbsp; &nbsp; &nbsp; <b>I shal nat spare, for no curteisye,</b><BR>
2310	&nbsp; &nbsp; &nbsp; &nbsp; <b>To speke hym harm that wolde us vileynye."</b><BR>
2311	&nbsp; &nbsp; &nbsp; &nbsp; <b>"Dame," quod this Pluto, "be no lenger wrooth;</b><BR>
2312	&nbsp; &nbsp; &nbsp; &nbsp; <b>I yeve it up! But sith I swoor myn ooth</b><BR>
2313	&nbsp; &nbsp; &nbsp; &nbsp; <b>That I wolde graunten hym his sighte ageyn,</b><BR>
2314	&nbsp; &nbsp; &nbsp; &nbsp; <b>My word shal stonde, I warne yow certeyn.</b><BR>
2315	&nbsp; &nbsp; &nbsp; &nbsp; <b>I am a kyng; it sit me noght to lye."</b><BR>
2316	&nbsp; &nbsp; &nbsp; &nbsp; <b>"And I," quod she, "a queene of Fayerye!</b><BR>
2317	&nbsp; &nbsp; &nbsp; &nbsp; <b>Hir answere shal she have, I undertake.</b><BR>
2318	&nbsp; &nbsp; &nbsp; &nbsp; <b>Lat us namoore wordes heerof make;</b><BR>
2319	&nbsp; &nbsp; &nbsp; &nbsp; <b>For sothe, I wol no lenger yow contrarie."</b><BR>
2320	&nbsp; &nbsp; &nbsp; &nbsp; <b>Now lat us turne agayn to Januarie,</b><BR>
2321	&nbsp; &nbsp; &nbsp; &nbsp; <b>That in the gardyn with his faire May</b><BR>
2322	&nbsp; &nbsp; &nbsp; &nbsp; <b>Syngeth ful murier than the papejay,</b><BR>
2323	&nbsp; &nbsp; &nbsp; &nbsp; <b>"Yow love I best, and shal, and oother noon."</b><BR>
2324	&nbsp; &nbsp; &nbsp; &nbsp; <b>So longe aboute the aleyes is he goon,</b><BR>
2325	&nbsp; &nbsp; &nbsp; &nbsp; <b>Til he was come agaynes thilke pyrie</b><BR>
2326	&nbsp; &nbsp; &nbsp; &nbsp; <b>Where as this Damyan sitteth ful myrie</b><BR>
2327	&nbsp; &nbsp; &nbsp; &nbsp; <b>An heigh among the fresshe leves grene.</b><BR>
2328	&nbsp; &nbsp; &nbsp; &nbsp; <b>This fresshe May, that is so bright and sheene,</b><BR>
2329	&nbsp; &nbsp; &nbsp; &nbsp; <b>Gan for to syke, and seyde, "Allas, my syde!</b><BR>
2330	&nbsp; &nbsp; &nbsp; &nbsp; <b>Now sire," quod she, "for aught that may bityde,</b><BR>
2331	&nbsp; &nbsp; &nbsp; &nbsp; <b>I moste han of the peres that I see,</b><BR>
2332	&nbsp; &nbsp; &nbsp; &nbsp; <b>Or I moot dye, so soore longeth me</b><BR>
2333	&nbsp; &nbsp; &nbsp; &nbsp; <b>To eten of the smale peres grene.</b><BR>
2334	&nbsp; &nbsp; &nbsp; &nbsp; <b>Help, for hir love that is of hevene queene!</b><BR>
2335	&nbsp; &nbsp; &nbsp; &nbsp; <b>I telle yow wel, a womman in my plit</b><BR>
2336	&nbsp; &nbsp; &nbsp; &nbsp; <b>May han to fruyt so greet an appetit</b><BR>
2337	&nbsp; &nbsp; &nbsp; &nbsp; <b>That she may dyen but she of it have."</b><BR>
2338	&nbsp; &nbsp; &nbsp; &nbsp; <b>"Allas," quod he, "that I ne had heer a knave</b><BR>
2339	&nbsp; &nbsp; &nbsp; &nbsp; <b>That koude clymbe! Allas, allas," quod he,</b><BR>
2340	&nbsp; &nbsp; &nbsp; &nbsp; <b>"For I am blynd!" "Ye, sire, no fors," quod she;</b><BR>
2341	&nbsp; &nbsp; &nbsp; &nbsp; <b>"But wolde ye vouche sauf, for Goddes sake,</b><BR>
2342	&nbsp; &nbsp; &nbsp; &nbsp; <b>The pyrie inwith youre armes for to take,</b><BR>
2343	&nbsp; &nbsp; &nbsp; &nbsp; <b>For wel I woot that ye mystruste me,</b><BR>
2344	&nbsp; &nbsp; &nbsp; &nbsp; <b>Thanne sholde I clymbe wel ynogh," quod she,</b><BR>
2345	&nbsp; &nbsp; &nbsp; &nbsp; <b>"So I my foot myghte sette upon youre bak."</b><BR>
2346	&nbsp; &nbsp; &nbsp; &nbsp; <b>"Certes," quod he, "theron shal be no lak,</b><BR>
2347	&nbsp; &nbsp; &nbsp; &nbsp; <b>Mighte I yow helpen with myn herte blood."</b><BR>
2348	&nbsp; &nbsp; &nbsp; &nbsp; <b>He stoupeth doun, and on his bak she stood,</b><BR>
2349	&nbsp; &nbsp; &nbsp; &nbsp; <b>And caughte hire by a twiste, and up she gooth --</b><BR>
2350	&nbsp; &nbsp; &nbsp; &nbsp; <b>Ladyes, I prey yow that ye be nat wrooth;</b><BR>
2351	&nbsp; &nbsp; &nbsp; &nbsp; <b>I kan nat glose, I am a rude man --</b><BR>
2352	&nbsp; &nbsp; &nbsp; &nbsp; <b>And sodeynly anon this Damyan</b><BR>
2353	&nbsp; &nbsp; &nbsp; &nbsp; <b>Gan pullen up the smok, and in he throng.</b><BR>
2354	&nbsp; &nbsp; &nbsp; &nbsp; <b>And whan that Pluto saugh this grete wrong,</b><BR>
2355	&nbsp; &nbsp; &nbsp; &nbsp; <b>To Januarie he gaf agayn his sighte,</b><BR>
2356	&nbsp; &nbsp; &nbsp; &nbsp; <b>And made hym se as wel as evere he myghte.</b><BR>
2357	&nbsp; &nbsp; &nbsp; &nbsp; <b>And whan that he hadde caught his sighte agayn,</b><BR>
2358	&nbsp; &nbsp; &nbsp; &nbsp; <b>Ne was ther nevere man of thyng so fayn,</b><BR>
2359	&nbsp; &nbsp; &nbsp; &nbsp; <b>But on his wyf his thoght was everemo.</b><BR>
2360	&nbsp; &nbsp; &nbsp; &nbsp; <b>Up to the tree he caste his eyen two,</b><BR>
2361	&nbsp; &nbsp; &nbsp; &nbsp; <b>And saugh that Damyan his wyf had dressed</b><BR>
2362	&nbsp; &nbsp; &nbsp; &nbsp; <b>In swich manere it may nat been expressed,</b><BR>
2363	&nbsp; &nbsp; &nbsp; &nbsp; <b>But if I wolde speke uncurteisly;</b><BR>
2364	&nbsp; &nbsp; &nbsp; &nbsp; <b>And up he yaf a roryng and a cry,</b><BR>
2365	&nbsp; &nbsp; &nbsp; &nbsp; <b>As dooth the mooder whan the child shal dye:</b><BR>
2366	&nbsp; &nbsp; &nbsp; &nbsp; <b>"Out! Help! Allas! Harrow!" he gan to crye,</b><BR>
2367	&nbsp; &nbsp; &nbsp; &nbsp; <b>"O stronge lady stoore, what dostow?"</b><BR>
2368	&nbsp; &nbsp; &nbsp; &nbsp; <b>And she answerde, "Sire, what eyleth yow?</b><BR>
2369	&nbsp; &nbsp; &nbsp; &nbsp; <b>Have pacience and resoun in youre mynde.</b><BR>
2370	&nbsp; &nbsp; &nbsp; &nbsp; <b>I have yow holpe on bothe youre eyen blynde.</b><BR>
2371	&nbsp; &nbsp; &nbsp; &nbsp; <b>Up peril of my soule, I shal nat lyen,</b><BR>
2372	&nbsp; &nbsp; &nbsp; &nbsp; <b>As me was taught, to heele with youre eyen,</b><BR>
2373	&nbsp; &nbsp; &nbsp; &nbsp; <b>Was no thyng bet, to make yow to see,</b><BR>
2374	&nbsp; &nbsp; &nbsp; &nbsp; <b>Than strugle with a man upon a tree.</b><BR>
2375	&nbsp; &nbsp; &nbsp; &nbsp; <b>God woot, I dide it in ful good entente."</b><BR>
2376	&nbsp; &nbsp; &nbsp; &nbsp; <b>"Strugle?" quod he, "Ye, algate in it wente!</b><BR>
2377	&nbsp; &nbsp; &nbsp; &nbsp; <b>God yeve yow bothe on shames deth to dyen!</b><BR>
2378	&nbsp; &nbsp; &nbsp; &nbsp; <b>He swyved thee; I saugh it with myne yen,</b><BR>
2379	&nbsp; &nbsp; &nbsp; &nbsp; <b>And elles be I hanged by the hals!"</b><BR>
2380	&nbsp; &nbsp; &nbsp; &nbsp; <b>"Thanne is," quod she, "my medicyne fals;</b><BR>
2381	&nbsp; &nbsp; &nbsp; &nbsp; <b>For certeinly, if that ye myghte se,</b><BR>
2382	&nbsp; &nbsp; &nbsp; &nbsp; <b>Ye wolde nat seyn thise wordes unto me.</b><BR>
2383	&nbsp; &nbsp; &nbsp; &nbsp; <b>Ye han som glymsyng, and no parfit sighte."</b><BR>
2384	&nbsp; &nbsp; &nbsp; &nbsp; <b>"I se," quod he, "as wel as evere I myghte,</b><BR>
2385	&nbsp; &nbsp; &nbsp; &nbsp; <b>Thonked be God! With bothe myne eyen two,</b><BR>
2386	&nbsp; &nbsp; &nbsp; &nbsp; <b>And by my trouthe, me thoughte he dide thee so."</b><BR>
2387	&nbsp; &nbsp; &nbsp; &nbsp; <b>"Ye maze, maze, goode sire," quod she;</b><BR>
2388	&nbsp; &nbsp; &nbsp; &nbsp; <b>"This thank have I for I have maad yow see.</b><BR>
2389	&nbsp; &nbsp; &nbsp; &nbsp; <b>Allas," quod she, "that evere I was so kynde!"</b><BR>
2390	&nbsp; &nbsp; &nbsp; &nbsp; <b>"Now, dame," quod he, "lat al passe out of mynde.</b><BR>
2391	&nbsp; &nbsp; &nbsp; &nbsp; <b>Com doun, my lief, and if I have myssayd,</b><BR>
2392	&nbsp; &nbsp; &nbsp; &nbsp; <b>God helpe me so, as I am yvele apayd.</b><BR>
2393	&nbsp; &nbsp; &nbsp; &nbsp; <b>But, by my fader soule, I wende han seyn</b><BR>
2394	&nbsp; &nbsp; &nbsp; &nbsp; <b>How that this Damyan hadde by thee leyn,</b><BR>
2395	&nbsp; &nbsp; &nbsp; &nbsp; <b>And that thy smok hadde leyn upon his brest."</b><BR>
2396	&nbsp; &nbsp; &nbsp; &nbsp; <b>"Ye, sire," quod she, "ye may wene as yow lest.</b><BR>
2397	&nbsp; &nbsp; &nbsp; &nbsp; <b>But, sire, a man that waketh out of his sleep,</b><BR>
2398	&nbsp; &nbsp; &nbsp; &nbsp; <b>He may nat sodeynly wel taken keep</b><BR>
2399	&nbsp; &nbsp; &nbsp; &nbsp; <b>Upon a thyng, ne seen it parfitly,</b><BR>
2400	&nbsp; &nbsp; &nbsp; &nbsp; <b>Til that he be adawed verraily.</b><BR>
2401	&nbsp; &nbsp; &nbsp; &nbsp; <b>Right so a man that longe hath blynd ybe,</b><BR>
2402	&nbsp; &nbsp; &nbsp; &nbsp; <b>Ne may nat sodeynly so wel yse,</b><BR>
2403	&nbsp; &nbsp; &nbsp; &nbsp; <b>First whan his sighte is newe come ageyn,</b><BR>
2404	&nbsp; &nbsp; &nbsp; &nbsp; <b>As he that hath a day or two yseyn.</b><BR>
2405	&nbsp; &nbsp; &nbsp; &nbsp; <b>Til that youre sighte ysatled be a while</b><BR>
2406	&nbsp; &nbsp; &nbsp; &nbsp; <b>Ther may ful many a sighte yow bigile.</b><BR>
2407	&nbsp; &nbsp; &nbsp; &nbsp; <b>Beth war, I prey yow, for by hevene kyng,</b><BR>
2408	&nbsp; &nbsp; &nbsp; &nbsp; <b>Ful many a man weneth to seen a thyng,</b><BR>
2409	&nbsp; &nbsp; &nbsp; &nbsp; <b>And it is al another than it semeth.</b><BR>
2410	&nbsp; &nbsp; &nbsp; &nbsp; <b>He that mysconceyveth, he mysdemeth."</b><BR>
2411	&nbsp; &nbsp; &nbsp; &nbsp; <b>And with that word she leep doun fro the tree.</b><BR>
2412	&nbsp; &nbsp; &nbsp; &nbsp; <b>This Januarie, who is glad but he?</b><BR>
2413	&nbsp; &nbsp; &nbsp; &nbsp; <b>He kisseth hire and clippeth hire ful ofte,</b><BR>
2414	&nbsp; &nbsp; &nbsp; &nbsp; <b>And on hire wombe he stroketh hire ful softe,</b><BR>
2415	&nbsp; &nbsp; &nbsp; &nbsp; <b>And to his palays hoom he hath hire lad.</b><BR>
2416	&nbsp; &nbsp; &nbsp; &nbsp; <b>Now, goode men, I pray yow to be glad.</b><BR>
2417	&nbsp; &nbsp; &nbsp; &nbsp; <b>Thus endeth heere my tale of Januarie;</b><BR>
2418	&nbsp; &nbsp; &nbsp; &nbsp; <b>God blesse us, and his mooder Seinte Marie!</b><BR>
2419	&nbsp; &nbsp; &nbsp; &nbsp; <b>"Ey! Goddes mercy!" seyde oure Hooste tho,</b><BR>
2420	&nbsp; &nbsp; &nbsp; &nbsp; <b>"Now swich a wyf I pray God kepe me fro!</b><BR>
2421	&nbsp; &nbsp; &nbsp; &nbsp; <b>Lo, whiche sleightes and subtilitees</b><BR>
2422	&nbsp; &nbsp; &nbsp; &nbsp; <b>In wommen been! For ay as bisy as bees</b><BR>
2423	&nbsp; &nbsp; &nbsp; &nbsp; <b>Been they, us sely men for to deceyve,</b><BR>
2424	&nbsp; &nbsp; &nbsp; &nbsp; <b>And from the soothe evere wol they weyve;</b><BR>
2425	&nbsp; &nbsp; &nbsp; &nbsp; <b>By this Marchauntes tale it preveth weel.</b><BR>
2426	&nbsp; &nbsp; &nbsp; &nbsp; <b>But doutelees, as trewe as any steel</b><BR>
2427	&nbsp; &nbsp; &nbsp; &nbsp; <b>I have a wyf, though that she povre be,</b><BR>
2428	&nbsp; &nbsp; &nbsp; &nbsp; <b>But of hir tonge, a labbyng shrewe is she,</b><BR>
2429	&nbsp; &nbsp; &nbsp; &nbsp; <b>And yet she hath an heep of vices mo;</b><BR>
2430	&nbsp; &nbsp; &nbsp; &nbsp; <b>Therof no fors! Lat alle swiche thynges go.</b><BR>
2431	&nbsp; &nbsp; &nbsp; &nbsp; <b>But wyte ye what? In conseil be it seyd,</b><BR>
2432	&nbsp; &nbsp; &nbsp; &nbsp; <b>Me reweth soore I am unto hire teyd.</b><BR>
2433	&nbsp; &nbsp; &nbsp; &nbsp; <b>For and I sholde rekenen every vice</b><BR>
2434	&nbsp; &nbsp; &nbsp; &nbsp; <b>Which that she hath, ywis I were to nyce.</b><BR>
2435	&nbsp; &nbsp; &nbsp; &nbsp; <b>And cause why? It sholde reported be</b><BR>
2436	&nbsp; &nbsp; &nbsp; &nbsp; <b>And toold to hire of somme of this meynee --</b><BR>
2437	&nbsp; &nbsp; &nbsp; &nbsp; <b>Of whom, it nedeth nat for to declare,</b><BR>
2438	&nbsp; &nbsp; &nbsp; &nbsp; <b>Syn wommen konnen outen swich chaffare;</b><BR>
2439	&nbsp; &nbsp; &nbsp; &nbsp; <b>And eek my wit suffiseth nat therto</b><BR>
2440	&nbsp; &nbsp; &nbsp; &nbsp; <b>To tellen al; wherfore my tale is do."</b><BR>
