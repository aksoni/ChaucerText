1 &nbsp; &nbsp; &nbsp; &nbsp; <B> "Squier, com neer, if it youre wille be,<BR>
2 &nbsp; &nbsp; &nbsp; &nbsp; <B> And sey somwhat of love, for certes ye<BR>
3 &nbsp; &nbsp; &nbsp; &nbsp; <B> Konnen theron as muche as any man."<BR>
4 &nbsp; &nbsp; &nbsp; &nbsp; <B> "Nay, sire," quod he, "but I wol seye as I kan<BR>
5 &nbsp; &nbsp; &nbsp; &nbsp; <B> With hertly wyl, for I wol nat rebelle<BR>
6 &nbsp; &nbsp; &nbsp; &nbsp; <B> Agayn youre lust; a tale wol I telle.<BR>
7 &nbsp; &nbsp; &nbsp; &nbsp; <B> Have me excused if I speke amys;<BR>
8 &nbsp; &nbsp; &nbsp; &nbsp; <B> My wyl is good, and lo, my tale is this."<BR>
9 &nbsp; &nbsp; &nbsp; &nbsp; &nbsp; <B> At Sarray, in the land of Tartarye,<BR>
10 &nbsp; &nbsp; &nbsp; &nbsp; <B> Ther dwelte a kyng that werreyed Russye,<BR>
11 &nbsp; &nbsp; &nbsp; &nbsp; <B> Thurgh which ther dyde many a doughty man.<BR>
12 &nbsp; &nbsp; &nbsp; &nbsp; <B> This noble kyng was cleped Cambyuskan,<BR>
13 &nbsp; &nbsp; &nbsp; &nbsp; <B> Which in his tyme was of so greet renoun<BR>
14 &nbsp; &nbsp; &nbsp; &nbsp; <B> That ther was nowher in no regioun<BR>
15 &nbsp; &nbsp; &nbsp; &nbsp; <B> So excellent a lord in alle thyng:<BR>
16 &nbsp; &nbsp; &nbsp; &nbsp; <B> Hym lakked noght that longeth to a kyng.<BR>
17 &nbsp; &nbsp; &nbsp; &nbsp; <B> As of the secte of which that he was born<BR>
18 &nbsp; &nbsp; &nbsp; &nbsp; <B> He kepte his lay, to which that he was sworn;<BR>
19 &nbsp; &nbsp; &nbsp; &nbsp; <B> And therto he was hardy, wys, and riche,<BR>
20 &nbsp; &nbsp; &nbsp; &nbsp; <B> And pitous and just, alwey yliche;<BR>
21 &nbsp; &nbsp; &nbsp; &nbsp; <B> Sooth of his word, benigne, and honurable;<BR>
22 &nbsp; &nbsp; &nbsp; <B> Of his corage as any centre stable;<BR>
23 &nbsp; &nbsp; &nbsp; &nbsp; <B> Yong, fressh, and strong, in armes desirous<BR>
24 &nbsp; &nbsp; &nbsp; &nbsp; <B> As any bacheler of al his hous.<BR>
25 &nbsp; &nbsp; &nbsp; &nbsp; <B> A fair persone he was and fortunat,<BR>
26 &nbsp; &nbsp; &nbsp; &nbsp; <B> And kept alwey so wel roial estat<BR>
27 &nbsp; &nbsp; &nbsp; &nbsp; <B> That ther was nowher swich another man.<BR>
28 &nbsp; &nbsp; &nbsp; &nbsp; <B> This noble kyng, this Tartre Cambyuskan,<BR>
29 &nbsp; &nbsp; &nbsp; &nbsp; <B> Hadde two sones on Elpheta his wyf,<BR>
30 &nbsp; &nbsp; &nbsp; &nbsp; <B> Of whiche the eldeste highte Algarsyf;<BR>
31 &nbsp; &nbsp; &nbsp; &nbsp; <B> That oother sone was cleped Cambalo.<BR>
32 &nbsp; &nbsp; &nbsp; &nbsp; <B> A doghter hadde this worthy kyng also,<BR>
33 &nbsp; &nbsp; &nbsp; &nbsp; <B> That yongest was, and highte Canacee.<BR>
34 &nbsp; &nbsp; &nbsp; &nbsp; <B> But for to telle yow al hir beautee,<BR>
35 &nbsp; &nbsp; &nbsp; &nbsp; <B> It lyth nat in my tonge, n' yn my konnyng;<BR>
36 &nbsp; &nbsp; &nbsp; &nbsp; <B> I dar nat undertake so heigh a thyng.<BR>
37 &nbsp; &nbsp; &nbsp; &nbsp; <B> Myn Englissh eek is insufficient.<BR>
38 &nbsp; &nbsp; &nbsp; &nbsp; <B> It moste been a rethor excellent<BR>
39 &nbsp; &nbsp; &nbsp; &nbsp; <B> That koude his colours longynge for that art,<BR>
40 &nbsp; &nbsp; &nbsp; &nbsp; <B> If he sholde hire discryven every part.<BR>
41 &nbsp; &nbsp; &nbsp; &nbsp; <B> I am noon swich, I moot speke as I kan.<BR>
42 &nbsp; &nbsp; &nbsp; &nbsp; <B> And so bifel that whan this Cambyuskan<BR>
43 &nbsp; &nbsp; &nbsp; &nbsp; <B> Hath twenty wynter born his diademe,<BR>
44 &nbsp; &nbsp; &nbsp; &nbsp; <B> As he was wont fro yeer to yeer, I deme,<BR>
45 &nbsp; &nbsp; &nbsp; &nbsp; <B> He leet the feeste of his nativitee<BR>
46 &nbsp; &nbsp; &nbsp; &nbsp; <B> Doon cryen thurghout Sarray his citee,<BR>
47 &nbsp; &nbsp; &nbsp; &nbsp; <B> The laste Idus of March, after the yeer.<BR>
48 &nbsp; &nbsp; &nbsp; &nbsp; <B> Phebus the sonne ful joly was and cleer,<BR>
49 &nbsp; &nbsp; &nbsp; &nbsp; <B> For he was neigh his exaltacioun<BR>
50 &nbsp; &nbsp; &nbsp; &nbsp; <B> In Martes face and in his mansioun<BR>
51 &nbsp; &nbsp; &nbsp; &nbsp; <B> In Aries, the colerik hoote signe.<BR>
52 &nbsp; &nbsp; &nbsp; &nbsp; <B> Ful lusty was the weder and benigne,<BR>
53 &nbsp; &nbsp; &nbsp; &nbsp; <B> For which the foweles, agayn the sonne sheene,<BR>
54 &nbsp; &nbsp; &nbsp; &nbsp; <B> What for the sesoun and the yonge grene,<BR>
55 &nbsp; &nbsp; &nbsp; &nbsp; <B> Ful loude songen hire affecciouns.<BR>
56 &nbsp; &nbsp; &nbsp; &nbsp; <B> Hem semed han geten hem protecciouns<BR>
57 &nbsp; &nbsp; &nbsp; &nbsp; <B> Agayn the swerd of wynter, keene and coold.<BR>
58 &nbsp; &nbsp; &nbsp; &nbsp; <B> This Cambyuskan, of which I have yow toold,<BR>
59 &nbsp; &nbsp; &nbsp; &nbsp; <B> In roial vestiment sit on his deys,<BR>
60 &nbsp; &nbsp; &nbsp; &nbsp; <B> With diademe, ful heighe in his paleys,<BR>
61 &nbsp; &nbsp; &nbsp; &nbsp; <B> And halt his feeste so solempne and so ryche<BR>
62 &nbsp; &nbsp; &nbsp; &nbsp; <B> That in this world ne was ther noon it lyche;<BR>
63 &nbsp; &nbsp; &nbsp; &nbsp; <B> Of which if I shal tellen al th' array,<BR>
64 &nbsp; &nbsp; &nbsp; &nbsp; <B> Thanne wolde it occupie a someres day,<BR>
65 &nbsp; &nbsp; &nbsp; &nbsp; <B> And eek it nedeth nat for to devyse<BR>
66 &nbsp; &nbsp; &nbsp; &nbsp; <B> At every cours the ordre of hire servyse.<BR>
67 &nbsp; &nbsp; &nbsp; &nbsp; <B> I wol nat tellen of hir strange sewes,<BR>
68 &nbsp; &nbsp; &nbsp; &nbsp; <B> Ne of hir swannes, ne of hire heronsewes.<BR>
69 &nbsp; &nbsp; &nbsp; &nbsp; <B> Eek in that lond, as tellen knyghtes olde,<BR>
70 &nbsp; &nbsp; &nbsp; &nbsp; <B> Ther is som mete that is ful deynte holde<BR>
71 &nbsp; &nbsp; &nbsp; &nbsp; <B> That in this lond men recche of it but smal;<BR>
72 &nbsp; &nbsp; &nbsp; &nbsp; <B> Ther nys no man that may reporten al.<BR>
73 &nbsp; &nbsp; &nbsp; &nbsp; <B> I wol nat taryen yow, for it is pryme<BR>
74 &nbsp; &nbsp; &nbsp; &nbsp; <B> And for it is no fruyt but los of tyme;<BR>
75 &nbsp; &nbsp; &nbsp; &nbsp; <B> Unto my firste I wole have my recours.<BR>
76 &nbsp; &nbsp; &nbsp; &nbsp; <B> And so bifel that after the thridde cours,<BR>
77 &nbsp; &nbsp; &nbsp; &nbsp; <B> Whil that this kyng sit thus in his nobleye,<BR>
78 &nbsp; &nbsp; &nbsp; &nbsp; <B> Herknynge his mynstralles hir thynges pleye<BR>
79 &nbsp; &nbsp; &nbsp; &nbsp; <B> Biforn hym at the bord deliciously,<BR>
80 &nbsp; &nbsp; &nbsp; &nbsp; <B> In at the halle dore al sodeynly<BR>
81 &nbsp; &nbsp; &nbsp; &nbsp; <B> Ther cam a knyght upon a steede of bras,<BR>
82 &nbsp; &nbsp; &nbsp; &nbsp; <B> And in his hand a brood mirour of glas.<BR>
83 &nbsp; &nbsp; &nbsp; &nbsp; <B> Upon his thombe he hadde of gold a ryng,<BR>
84 &nbsp; &nbsp; &nbsp; &nbsp; <B> And by his syde a naked swerd hangyng;<BR>
85 &nbsp; &nbsp; &nbsp; &nbsp; <B> And up he rideth to the heighe bord.<BR>
86 &nbsp; &nbsp; &nbsp; &nbsp; <B> In al the halle ne was ther spoken a word<BR>
87 &nbsp; &nbsp; &nbsp; &nbsp; <B> For merveille of this knyght; hym to biholde<BR>
88 &nbsp; &nbsp; &nbsp; &nbsp; <B> Ful bisily they wayten, yonge and olde.<BR>
89 &nbsp; &nbsp; &nbsp; &nbsp; <B> This strange knyght, that cam thus sodeynly,<BR>
90 &nbsp; &nbsp; &nbsp; &nbsp; <B> Al armed, save his heed, ful richely,<BR>
91 &nbsp; &nbsp; &nbsp; &nbsp; <B> Saleweth kyng and queene and lordes alle,<BR>
92 &nbsp; &nbsp; &nbsp; &nbsp; <B> By ordre, as they seten in the halle,<BR>
93 &nbsp; &nbsp; &nbsp; &nbsp; <B> With so heigh reverence and obeisaunce,<BR>
94 &nbsp; &nbsp; &nbsp; &nbsp; <B> As wel in speche as in contenaunce,<BR>
95 &nbsp; &nbsp; &nbsp; &nbsp; <B> That Gawayn, with his olde curteisye,<BR>
96 &nbsp; &nbsp; &nbsp; &nbsp; <B> Though he were comen ayeyn out of Fairye,<BR>
97 &nbsp; &nbsp; &nbsp; &nbsp; <B> Ne koude hym nat amende with a word.<BR>
98 &nbsp; &nbsp; &nbsp; &nbsp; <B> And after this, biforn the heighe bord,<BR>
99 &nbsp; &nbsp; &nbsp; &nbsp; <B> He with a manly voys seide his message,<BR>
100 &nbsp; &nbsp; &nbsp;  <B> After the forme used in his langage,<BR>
101 &nbsp; &nbsp; &nbsp;  <B> Withouten vice of silable or of lettre;<BR>
102 &nbsp; &nbsp; &nbsp;  <B> And for his tale sholde seme the bettre,<BR>
103 &nbsp; &nbsp; &nbsp;  <B> Accordant to his wordes was his cheere,<BR>
104 &nbsp; &nbsp; &nbsp;  <B> As techeth art of speche hem that it leere.<BR>
105 &nbsp; &nbsp; &nbsp;  <B> Al be that I kan nat sowne his stile,<BR>
106 &nbsp; &nbsp; &nbsp;  <B> Ne kan nat clymben over so heigh a style,<BR>
107 &nbsp; &nbsp; &nbsp;  <B> Yet seye I this, as to commune entente:<BR>
108 &nbsp; &nbsp; &nbsp;  <B> Thus muche amounteth al that evere he mente,<BR>
109 &nbsp; &nbsp; &nbsp;  <B> If it so be that I have it in mynde.<BR>
110 &nbsp; &nbsp; &nbsp;  <B> He seyde, "The kyng of Arabe and of Inde,<BR>
111 &nbsp; &nbsp; &nbsp;  <B> My lige lord, on this solempne day<BR>
112 &nbsp; &nbsp; &nbsp;  <B> Saleweth yow, as he best kan and may,<BR>
113 &nbsp; &nbsp; &nbsp;  <B> And sendeth yow, in honour of youre feeste,<BR>
114 &nbsp; &nbsp; &nbsp;  <B> By me, that am al redy at youre heeste,<BR>
115 &nbsp; &nbsp; &nbsp;  <B> This steede of bras, that esily and weel<BR>
116 &nbsp; &nbsp; &nbsp;  <B> Kan in the space of o day natureel --<BR>
117 &nbsp; &nbsp; &nbsp;  <B> This is to seyn, in foure and twenty houres --<BR>
118 &nbsp; &nbsp; &nbsp;  <B> Wher-so yow lyst, in droghte or elles shoures,<BR>
119 &nbsp; &nbsp; &nbsp;  <B> Beren youre body into every place<BR>
120 &nbsp; &nbsp; &nbsp;  <B> To which youre herte wilneth for to pace,<BR>
121 &nbsp; &nbsp; &nbsp;  <B> Withouten wem of yow, thurgh foul or fair;<BR>
122 &nbsp; &nbsp; &nbsp;  <B> Or, if yow lyst to fleen as hye in the air<BR>
123 &nbsp; &nbsp; &nbsp;  <B> As dooth an egle whan hym list to soore,<BR>
124 &nbsp; &nbsp; &nbsp;  <B> This same steede shal bere yow evere moore,<BR>
125 &nbsp; &nbsp; &nbsp;  <B> Withouten harm, til ye be ther yow leste,<BR>
126 &nbsp; &nbsp; &nbsp;  <B> Though that ye slepen on his bak or reste,<BR>
127 &nbsp; &nbsp; &nbsp;  <B> And turne ayeyn with writhyng of a pyn.<BR>
128 &nbsp; &nbsp; &nbsp;  <B> He that it wroghte koude ful many a gyn.<BR>
129 &nbsp; &nbsp; &nbsp;  <B> He wayted many a constellacion<BR>
130 &nbsp; &nbsp; &nbsp;  <B> Er he had doon this operacion,<BR>
131 &nbsp; &nbsp; &nbsp;  <B> And knew ful many a seel and many a bond.<BR>
132 &nbsp; &nbsp; &nbsp;  <B> "This mirour eek, that I have in myn hond,<BR>
133 &nbsp; &nbsp; &nbsp;  <B> Hath swich a myght that men may in it see<BR>
134 &nbsp; &nbsp; &nbsp;  <B> Whan ther shal fallen any adversitee<BR>
135 &nbsp; &nbsp; &nbsp;  <B> Unto youre regne or to youreself also,<BR>
136 &nbsp; &nbsp; &nbsp;  <B> And openly who is youre freend or foo.<BR>
137 &nbsp; &nbsp; &nbsp;  <B> "And over al this, if any lady bright<BR>
138 &nbsp; &nbsp; &nbsp;  <B> Hath set hire herte on any maner wight,<BR>
139 &nbsp; &nbsp; &nbsp;  <B> If he be fals, she shal his tresoun see,<BR>
140 &nbsp; &nbsp; &nbsp;  <B> His newe love, and al his subtiltee,<BR>
141 &nbsp; &nbsp; &nbsp;  <B> So openly that ther shal no thyng hyde.<BR>
142 &nbsp; &nbsp; &nbsp;  <B> Wherfore, ageyn this lusty someres tyde,<BR>
143 &nbsp; &nbsp; &nbsp;  <B> This mirour and this ryng, that ye may see,<BR>
144 &nbsp; &nbsp; &nbsp;  <B> He hath sent to my lady Canacee,<BR>
145 &nbsp; &nbsp; &nbsp;  <B> Youre excellente doghter that is heere.<BR>
146 &nbsp; &nbsp; &nbsp;  <B> "The vertu of the ryng, if ye wol heere,<BR>
147 &nbsp; &nbsp; &nbsp;  <B> Is this: that if hire lust it for to were<BR>
148 &nbsp; &nbsp; &nbsp;  <B> Upon hir thombe or in hir purs it bere,<BR>
149 &nbsp; &nbsp; &nbsp;  <B> Ther is no fowel that fleeth under the hevene<BR>
150 &nbsp; &nbsp; &nbsp;  <B> That she ne shal wel understonde his stevene,<BR>
151 &nbsp; &nbsp; &nbsp;  <B> And knowe his menyng openly and pleyn,<BR>
152 &nbsp; &nbsp; &nbsp;  <B> And answere hym in his langage ageyn;<BR>
153 &nbsp; &nbsp; &nbsp;  <B> And every gras that groweth upon roote<BR>
154 &nbsp; &nbsp; &nbsp;  <B> She shal eek knowe, and whom it wol do boote,<BR>
155 &nbsp; &nbsp; &nbsp;  <B> Al be his woundes never so depe and wyde.<BR>
156 &nbsp; &nbsp; &nbsp;  <B> "This naked swerd, that hangeth by my syde,<BR>
157 &nbsp; &nbsp; &nbsp;  <B> Swich vertu hath that what man so ye smyte<BR>
158 &nbsp; &nbsp; &nbsp;  <B> Thurghout his armure it wole kerve and byte,<BR>
159 &nbsp; &nbsp; &nbsp;  <B> Were it as thikke as is a branched ook;<BR>
160 &nbsp; &nbsp; &nbsp;  <B> And what man that is wounded with the strook<BR>
161 &nbsp; &nbsp; &nbsp;  <B> Shal never be hool til that yow list, of grace,<BR>
162 &nbsp; &nbsp; &nbsp;  <B> To stroke hym with the plat in thilke place<BR>
163 &nbsp; &nbsp; &nbsp;  <B> Ther he is hurt; this is as muche to seyn,<BR>
164 &nbsp; &nbsp; &nbsp;  <B> Ye moote with the platte swerd ageyn<BR>
165 &nbsp; &nbsp; &nbsp;  <B> Stroke hym in the wounde, and it wol close.<BR>
166 &nbsp; &nbsp; &nbsp;  <B> This is a verray sooth, withouten glose;<BR>
167 &nbsp; &nbsp; &nbsp;  <B> It failleth nat whils it is in youre hoold."<BR>
168 &nbsp; &nbsp; &nbsp;  <B> And whan this knyght hath thus his tale toold,<BR>
169 &nbsp; &nbsp; &nbsp;  <B> He rideth out of halle and doun he lighte.<BR>
170 &nbsp; &nbsp; &nbsp;  <B> His steede, which that shoon as sonne brighte,<BR>
171 &nbsp; &nbsp; &nbsp;  <B> Stant in the court, stille as any stoon.<BR>
172 &nbsp; &nbsp; &nbsp;  <B> This knyght is to his chambre lad anoon,<BR>
173 &nbsp; &nbsp; &nbsp;  <B> And is unarmed, and to mete yset.<BR>
174 &nbsp; &nbsp; &nbsp;  <B> The presentes been ful roially yfet --<BR>
175 &nbsp; &nbsp; &nbsp;  <B> This is to seyn, the swerd and the mirour --<BR>
176 &nbsp; &nbsp; &nbsp;  <B> And born anon into the heighe tour<BR>
177 &nbsp; &nbsp; &nbsp;  <B> With certeine officers ordeyned therfore;<BR>
178 &nbsp; &nbsp; &nbsp;  <B> And unto Canacee this ryng is bore<BR>
179 &nbsp; &nbsp; &nbsp;  <B> Solempnely, ther she sit at the table.<BR>
180 &nbsp; &nbsp; &nbsp;  <B> But sikerly, withouten any fable,<BR>
181 &nbsp; &nbsp; &nbsp;  <B> The hors of bras, that may nat be remewed,<BR>
182 &nbsp; &nbsp; &nbsp;  <B> It stant as it were to the ground yglewed.<BR>
183 &nbsp; &nbsp; &nbsp;  <B> Ther may no man out of the place it dryve<BR>
184 &nbsp; &nbsp; &nbsp;  <B> For noon engyn of wyndas or polyve;<BR>
185 &nbsp; &nbsp; &nbsp;  <B> And cause why? For they kan nat the craft.<BR>
186 &nbsp; &nbsp; &nbsp;  <B> And therfore in the place they han it laft<BR>
187 &nbsp; &nbsp; &nbsp;  <B> Til that the knyght hath taught hem the manere<BR>
188 &nbsp; &nbsp; &nbsp;  <B> To voyden hym, as ye shal after heere.<BR>
189 &nbsp; &nbsp; &nbsp;  <B> Greet was the prees that swarmeth to and fro<BR>
190 &nbsp; &nbsp; &nbsp;  <B> To gauren on this hors that stondeth so,<BR>
191 &nbsp; &nbsp; &nbsp;  <B> For it so heigh was, and so brood and long,<BR>
192 &nbsp; &nbsp; &nbsp;  <B> So wel proporcioned for to been strong,<BR>
193 &nbsp; &nbsp; &nbsp;  <B> Right as it were a steede of Lumbardye;<BR>
194 &nbsp; &nbsp; &nbsp;  <B> Therwith so horsly, and so quyk of ye,<BR>
195 &nbsp; &nbsp; &nbsp;  <B> As it a gentil Poilleys courser were.<BR>
196 &nbsp; &nbsp; &nbsp;  <B> For certes, fro his tayl unto his ere<BR>
197 &nbsp; &nbsp; &nbsp;  <B> Nature ne art ne koude hym nat amende<BR>
198 &nbsp; &nbsp; &nbsp;  <B> In no degree, as al the people wende.<BR>
199 &nbsp; &nbsp; &nbsp;  <B> But everemoore hir mooste wonder was<BR>
200 &nbsp; &nbsp; &nbsp;  <B> How that it koude gon, and was of bras;<BR>
201 &nbsp; &nbsp; &nbsp;  <B> It was a fairye, as the peple semed.<BR>
202 &nbsp; &nbsp; &nbsp;  <B> Diverse folk diversely they demed;<BR>
203 &nbsp; &nbsp; &nbsp;  <B> As many heddes, as manye wittes ther been.<BR>
204 &nbsp; &nbsp; &nbsp;  <B> They murmureden as dooth a swarm of been,<BR>
205 &nbsp; &nbsp; &nbsp;  <B> And maden skiles after hir fantasies,<BR>
206 &nbsp; &nbsp; &nbsp;  <B> Rehersynge of thise olde poetries,<BR>
207 &nbsp; &nbsp; &nbsp;  <B> And seyden it was lyk the Pegasee,<BR>
208 &nbsp; &nbsp; &nbsp;  <B> The hors that hadde wynges for to flee;<BR>
209 &nbsp; &nbsp; &nbsp;  <B> Or elles it was the Grekes hors Synon,<BR>
210 &nbsp; &nbsp; &nbsp;  <B> That broghte Troie to destruccion,<BR>
211 &nbsp; &nbsp; &nbsp;  <B> As men in thise olde geestes rede.<BR>
212 &nbsp; &nbsp; &nbsp;  <B> "Myn herte," quod oon, "is everemoore in drede;<BR>
213 &nbsp; &nbsp; &nbsp;  <B> I trowe som men of armes been therinne,<BR>
214 &nbsp; &nbsp; &nbsp;  <B> That shapen hem this citee for to wynne.<BR>
215 &nbsp; &nbsp; &nbsp;  <B> It were right good that al swich thyng were knowe."<BR>
216 &nbsp; &nbsp; &nbsp;  <B> Another rowned to his felawe lowe,<BR>
217 &nbsp; &nbsp; &nbsp;  <B> And seyde, "He lyeth, for it is rather lyk<BR>
218 &nbsp; &nbsp; &nbsp;  <B> An apparence ymaad by som magyk,<BR>
219 &nbsp; &nbsp; &nbsp;  <B> As jogelours pleyen at thise feestes grete."<BR>
220 &nbsp; &nbsp; &nbsp;  <B> Of sondry doutes thus they jangle and trete,<BR>
221 &nbsp; &nbsp; &nbsp;  <B> As lewed peple demeth comunly<BR>
222 &nbsp; &nbsp; &nbsp;  <B> Of thynges that been maad moore subtilly<BR>
223 &nbsp; &nbsp; &nbsp;  <B> Than they kan in hir lewednesse comprehende;<BR>
224 &nbsp; &nbsp; &nbsp;  <B> They demen gladly to the badder ende.<BR>
225 &nbsp; &nbsp; &nbsp;  <B> And somme of hem wondred on the mirour,<BR>
226 &nbsp; &nbsp; &nbsp;  <B> That born was up into the maister-tour,<BR>
227 &nbsp; &nbsp; &nbsp;  <B> Hou men myghte in it swiche thynges se.<BR>
228 &nbsp; &nbsp; &nbsp;  <B> Another answerde and seyde it myghte wel be<BR>
229 &nbsp; &nbsp; &nbsp;  <B> Naturelly, by composiciouns<BR>
230 &nbsp; &nbsp; &nbsp;  <B> Of anglis and of slye reflexiouns,<BR>
231 &nbsp; &nbsp; &nbsp;  <B> And seyde that in Rome was swich oon.<BR>
232 &nbsp; &nbsp; &nbsp;  <B> They speken of Alocen, and Vitulon,<BR>
233 &nbsp; &nbsp; &nbsp;  <B> And Aristotle, that writen in hir lyves<BR>
234 &nbsp; &nbsp; &nbsp;  <B> Of queynte mirours and of perspectives,<BR>
235 &nbsp; &nbsp; &nbsp;  <B> As knowen they that han hir bookes herd.<BR>
236 &nbsp; &nbsp; &nbsp;  <B> And oother folk han wondred on the swerd<BR>
237 &nbsp; &nbsp; &nbsp;  <B> That wolde percen thurghout every thyng,<BR>
238 &nbsp; &nbsp; &nbsp;  <B> And fille in speche of Thelophus the kyng,<BR>
239 &nbsp; &nbsp; &nbsp;  <B> And of Achilles with his queynte spere,<BR>
240 &nbsp; &nbsp; &nbsp;  <B> For he koude with it bothe heele and dere,<BR>
241 &nbsp; &nbsp; &nbsp;  <B> Right in swich wise as men may with the swerd<BR>
242 &nbsp; &nbsp; &nbsp;  <B> Of which right now ye han youreselven herd.<BR>
243 &nbsp; &nbsp; &nbsp;  <B> They speken of sondry hardyng of metal,<BR>
244 &nbsp; &nbsp; &nbsp;  <B> And speke of medicynes therwithal,<BR>
245 &nbsp; &nbsp; &nbsp;  <B> And how and whanne it sholde yharded be,<BR>
246 &nbsp; &nbsp; &nbsp;  <B> Which is unknowe, algates unto me.<BR>
247 &nbsp; &nbsp; &nbsp;  <B> Tho speeke they of Canacees ryng,<BR>
248 &nbsp; &nbsp; &nbsp;  <B> And seyden alle that swich a wonder thyng<BR>
249 &nbsp; &nbsp; &nbsp;  <B> Of craft of rynges herde they nevere noon,<BR>
250 &nbsp; &nbsp; &nbsp;  <B> Save that he Moyses and kyng Salomon<BR>
251 &nbsp; &nbsp; &nbsp;  <B> Hadde a name of konnyng in swich art.<BR>
252 &nbsp; &nbsp; &nbsp;  <B> Thus seyn the peple and drawen hem apart.<BR>
253 &nbsp; &nbsp; &nbsp;  <B> But nathelees somme seiden that it was<BR>
254 &nbsp; &nbsp; &nbsp;  <B> Wonder to maken of fern-asshen glas,<BR>
255 &nbsp; &nbsp; &nbsp;  <B> And yet nys glas nat lyk asshen of fern;<BR>
256 &nbsp; &nbsp; &nbsp;  <B> But, for they han yknowen it so fern,<BR>
257 &nbsp; &nbsp; &nbsp;  <B> Therfore cesseth hir janglyng and hir wonder.<BR>
258 &nbsp; &nbsp; &nbsp;  <B> As soore wondren somme on cause of thonder,<BR>
259 &nbsp; &nbsp; &nbsp;  <B> On ebbe, on flood, on gossomer, and on myst,<BR>
260 &nbsp; &nbsp; &nbsp;  <B> And alle thyng, til that the cause is wyst.<BR>
261 &nbsp; &nbsp; &nbsp;  <B> Thus jangle they, and demen, and devyse<BR>
262 &nbsp; &nbsp; &nbsp;  <B> Til that the kyng gan fro the bord aryse.<BR>
263 &nbsp; &nbsp; &nbsp;  <B> Phebus hath laft the angle meridional,<BR>
264 &nbsp; &nbsp; &nbsp;  <B> And yet ascendynge was the beest roial,<BR>
265 &nbsp; &nbsp; &nbsp;  <B> The gentil Leon, with his Aldiran,<BR>
266 &nbsp; &nbsp; &nbsp;  <B> Whan that this Tartre kyng, Cambyuskan,<BR>
267 &nbsp; &nbsp; &nbsp;  <B> Roos fro his bord, ther as he sat ful hye.<BR>
268 &nbsp; &nbsp; &nbsp;  <B> Toforn hym gooth the loude mynstralcye<BR>
269 &nbsp; &nbsp; &nbsp;  <B> Til he cam to his chambre of parementz,<BR>
270 &nbsp; &nbsp; &nbsp;  <B> Ther as they sownen diverse instrumentz<BR>
271 &nbsp; &nbsp; &nbsp;  <B> That it is lyk an hevene for to heere.<BR>
272 &nbsp; &nbsp; &nbsp;  <B> Now dauncen lusty Venus children deere,<BR>
273 &nbsp; &nbsp; &nbsp;  <B> For in the Fyssh hir lady sat ful hye,<BR>
274 &nbsp; &nbsp; &nbsp;  <B> And looketh on hem with a freendly ye.<BR>
275 &nbsp; &nbsp; &nbsp;  <B> This noble kyng is set upon his trone.<BR>
276 &nbsp; &nbsp; &nbsp;  <B> This strange knyght is fet to hym ful soone,<BR>
277 &nbsp; &nbsp; &nbsp;  <B> And on the daunce he gooth with Canacee.<BR>
278 &nbsp; &nbsp; &nbsp;  <B> Heere is the revel and the jolitee<BR>
279 &nbsp; &nbsp; &nbsp;  <B> That is nat able a dul man to devyse.<BR>
280 &nbsp; &nbsp; &nbsp;  <B> He moste han knowen love and his servyse<BR>
281 &nbsp; &nbsp; &nbsp;  <B> And been a feestlych man as fressh as May,<BR>
282 &nbsp; &nbsp; &nbsp;  <B> That sholde yow devysen swich array.<BR>
283 &nbsp; &nbsp; &nbsp;  <B> Who koude telle yow the forme of daunces<BR>
284 &nbsp; &nbsp; &nbsp;  <B> So unkouthe, and swiche fresshe contenaunces,<BR>
285 &nbsp; &nbsp; &nbsp;  <B> Swich subtil lookyng and dissymulynges<BR>
286 &nbsp; &nbsp; &nbsp;  <B> For drede of jalouse mennes aperceyvynges?<BR>
287 &nbsp; &nbsp; &nbsp;  <B> No man but Launcelot, and he is deed.<BR>
288 &nbsp; &nbsp; &nbsp;  <B> Therfore I passe of al this lustiheed;<BR>
289 &nbsp; &nbsp; &nbsp;  <B> I sey namoore, but in this jolynesse<BR>
290 &nbsp; &nbsp; &nbsp;  <B> I lete hem til men to the soper dresse.<BR>
291 &nbsp; &nbsp; &nbsp;  <B> The styward bit the spices for to hye,<BR>
292 &nbsp; &nbsp; &nbsp;  <B> And eek the wyn, in al this melodye.<BR>
293 &nbsp; &nbsp; &nbsp;  <B> The usshers and the squiers been ygoon,<BR>
294 &nbsp; &nbsp; &nbsp;  <B> The spices and the wyn is come anoon.<BR>
295 &nbsp; &nbsp; &nbsp;  <B> They ete and drynke, and whan this hadde an ende,<BR>
296 &nbsp; &nbsp; &nbsp;  <B> Unto the temple, as reson was, they wende.<BR>
297 &nbsp; &nbsp; &nbsp;  <B> The service doon, they soupen al by day.<BR>
298 &nbsp; &nbsp; &nbsp;  <B> What nedeth yow rehercen hire array?<BR>
299 &nbsp; &nbsp; &nbsp;  <B> Ech man woot wel that a kynges feeste<BR>
300 &nbsp; &nbsp; &nbsp;  <B> Hath plentee to the meeste and to the leeste,<BR>
301 &nbsp; &nbsp; &nbsp;  <B> And deyntees mo than been in my knowyng.<BR>
302 &nbsp; &nbsp; &nbsp;  <B> At after-soper gooth this noble kyng<BR>
303 &nbsp; &nbsp; &nbsp;  <B> To seen this hors of bras, with al a route<BR>
304 &nbsp; &nbsp; &nbsp;  <B> Of lordes and of ladyes hym aboute.<BR>
305 &nbsp; &nbsp; &nbsp;  <B> Swich wondryng was ther on this hors of bras<BR>
306 &nbsp; &nbsp; &nbsp;  <B> That syn the grete sege of Troie was,<BR>
307 &nbsp; &nbsp; &nbsp;  <B> Theras men wondreden on an hors also,<BR>
308 &nbsp; &nbsp; &nbsp;  <B> Ne was ther swich a wondryng as was tho.<BR>
309 &nbsp; &nbsp; &nbsp;  <B> But fynally the kyng axeth this knyght<BR>
310 &nbsp; &nbsp; &nbsp;  <B> The vertu of this courser and the myght,<BR>
311 &nbsp; &nbsp; &nbsp;  <B> And preyde hym to telle his governaunce.<BR>
312 &nbsp; &nbsp; &nbsp;  <B> This hors anoon bigan to trippe and daunce,<BR>
313 &nbsp; &nbsp; &nbsp;  <B> Whan that this knyght leyde hand upon his reyne,<BR>
314 &nbsp; &nbsp; &nbsp;  <B> And seyde, "Sire, ther is namoore to seyne,<BR>
315 &nbsp; &nbsp; &nbsp;  <B> But, whan yow list to ryden anywhere,<BR>
316 &nbsp; &nbsp; &nbsp;  <B> Ye mooten trille a pyn, stant in his ere,<BR>
317 &nbsp; &nbsp; &nbsp;  <B> Which I shal yow telle bitwix us two.<BR>
318 &nbsp; &nbsp; &nbsp;  <B> Ye moote nempne hym to what place also,<BR>
319 &nbsp; &nbsp; &nbsp;  <B> Or to what contree, that yow list to ryde.<BR>
320 &nbsp; &nbsp; &nbsp;  <B> And whan ye come ther as yow list abyde,<BR>
321 &nbsp; &nbsp; &nbsp;  <B> Bidde hym descende, and trille another pyn,<BR>
322 &nbsp; &nbsp; &nbsp;  <B> For therin lith th' effect of al the gyn,<BR>
323 &nbsp; &nbsp; &nbsp;  <B> And he wol doun descende and doon youre wille,<BR>
324 &nbsp; &nbsp; &nbsp;  <B> And in that place he wol abyde stille.<BR>
325 &nbsp; &nbsp; &nbsp;  <B> Though al the world the contrarie hadde yswore,<BR>
326 &nbsp; &nbsp; &nbsp;  <B> He shal nat thennes been ydrawe ne ybore.<BR>
327 &nbsp; &nbsp; &nbsp;  <B> Or, if yow liste bidde hym thennes goon,<BR>
328 &nbsp; &nbsp; &nbsp;  <B> Trille this pyn, and he wol vanysshe anoon<BR>
329 &nbsp; &nbsp; &nbsp;  <B> Out of the sighte of every maner wight,<BR>
330 &nbsp; &nbsp; &nbsp;  <B> And come agayn, be it by day or nyght,<BR>
331 &nbsp; &nbsp; &nbsp;  <B> Whan that yow list to clepen hym ageyn<BR>
332 &nbsp; &nbsp; &nbsp;  <B> In swich a gyse as I shal to yow seyn<BR>
333 &nbsp; &nbsp; &nbsp;  <B> Bitwixe yow and me, and that ful soone.<BR>
334 &nbsp; &nbsp; &nbsp;  <B> Ride whan yow list; ther is namoore to doone."<BR>
335 &nbsp; &nbsp; &nbsp;  <B> Enformed whan the kyng was of that knyght,<BR>
336 &nbsp; &nbsp; &nbsp;  <B> And hath conceyved in his wit aright<BR>
337 &nbsp; &nbsp; &nbsp;  <B> The manere and the forme of al this thyng,<BR>
338 &nbsp; &nbsp; &nbsp;  <B> Ful glad and blithe, this noble doughty kyng<BR>
339 &nbsp; &nbsp; &nbsp;  <B> Repeireth to his revel as biforn.<BR>
340 &nbsp; &nbsp; &nbsp;  <B> The brydel is unto the tour yborn<BR>
341 &nbsp; &nbsp; &nbsp;  <B> And kept among his jueles leeve and deere.<BR>
342 &nbsp; &nbsp; &nbsp;  <B> The hors vanysshed, I noot in what manere,<BR>
343 &nbsp; &nbsp; &nbsp;  <B> Out of hir sighte; ye gete namoore of me.<BR>
344 &nbsp; &nbsp; &nbsp;  <B> But thus I lete in lust and jolitee<BR>
345 &nbsp; &nbsp; &nbsp;  <B> This Cambyuskan his lordes festeiynge<BR>
346 &nbsp; &nbsp; &nbsp;  <B> Til wel ny the day bigan to sprynge.<BR>
347 &nbsp; &nbsp; &nbsp;  <B> The norice of digestioun, the sleep,<BR>
348 &nbsp; &nbsp; &nbsp;  <B> Gan on hem wynke and bad hem taken keep<BR>
349 &nbsp; &nbsp; &nbsp;  <B> That muchel drynke and labour wolde han reste;<BR>
350 &nbsp; &nbsp; &nbsp;  <B> And with a galpyng mouth hem alle he keste,<BR>
351 &nbsp; &nbsp; &nbsp;  <B> And seyde that it was tyme to lye adoun,<BR>
352 &nbsp; &nbsp; &nbsp;  <B> For blood was in his domynacioun.<BR>
353 &nbsp; &nbsp; &nbsp;  <B> "Cherisseth blood, natures freend," quod he.<BR>
354 &nbsp; &nbsp; &nbsp;  <B> They thanken hym galpynge, by two, by thre,<BR>
355 &nbsp; &nbsp; &nbsp;  <B> And every wight gan drawe hym to his reste,<BR>
356 &nbsp; &nbsp; &nbsp;  <B> As sleep hem bad; they tooke it for the beste.<BR>
357 &nbsp; &nbsp; &nbsp;  <B> Hire dremes shul nat now been toold for me;<BR>
358 &nbsp; &nbsp; &nbsp;  <B> Ful were hire heddes of fumositee,<BR>
359 &nbsp; &nbsp; &nbsp;  <B> That causeth dreem of which ther nys no charge.<BR>
360 &nbsp; &nbsp; &nbsp;  <B> They slepen til that it was pryme large,<BR>
361 &nbsp; &nbsp; &nbsp;  <B> The mooste part, but it were Canacee.<BR>
362 &nbsp; &nbsp; &nbsp;  <B> She was ful mesurable, as wommen be;<BR>
363 &nbsp; &nbsp; &nbsp;  <B> For of hir fader hadde she take leve<BR>
364 &nbsp; &nbsp; &nbsp;  <B> To goon to reste soone after it was eve.<BR>
365 &nbsp; &nbsp; &nbsp;  <B> Hir liste nat appalled for to be,<BR>
366 &nbsp; &nbsp; &nbsp;  <B> Ne on the morwe unfeestlich for to se,<BR>
367 &nbsp; &nbsp; &nbsp;  <B> And slepte hire firste sleep, and thanne awook.<BR>
368 &nbsp; &nbsp; &nbsp;  <B> For swich a joye she in hir herte took<BR>
369 &nbsp; &nbsp; &nbsp;  <B> Bothe of hir queynte ryng and hire mirour,<BR>
370 &nbsp; &nbsp; &nbsp;  <B> That twenty tyme she changed hir colour;<BR>
371 &nbsp; &nbsp; &nbsp;  <B> And in hire sleep, right for impressioun<BR>
372 &nbsp; &nbsp; &nbsp;  <B> Of hire mirour, she hadde a visioun.<BR>
373 &nbsp; &nbsp; &nbsp;  <B> Wherfore, er that the sonne gan up glyde,<BR>
374 &nbsp; &nbsp; &nbsp;  <B> She cleped on hir maistresse hire bisyde,<BR>
375 &nbsp; &nbsp; &nbsp;  <B> And seyde that hire liste for to ryse.<BR>
376 &nbsp; &nbsp; &nbsp;  <B> Thise olde wommen that been gladly wyse,<BR>
377 &nbsp; &nbsp; &nbsp;  <B> As is hire maistresse, answerde hire anon,<BR>
378 &nbsp; &nbsp; &nbsp;  <B> And seyde, "Madame, whider wil ye goon<BR>
379 &nbsp; &nbsp; &nbsp;  <B> Thus erly, for the folk been alle on reste?"<BR>
380 &nbsp; &nbsp; &nbsp;  <B> "I wol," quod she, "arise, for me leste<BR>
381 &nbsp; &nbsp; &nbsp;  <B> Ne lenger for to slepe, and walke aboute."<BR>
382 &nbsp; &nbsp; &nbsp;  <B> Hire maistresse clepeth wommen a greet route,<BR>
383 &nbsp; &nbsp; &nbsp;  <B> And up they rysen, wel a ten or twelve;<BR>
384 &nbsp; &nbsp; &nbsp;  <B> Up riseth fresshe Canacee hireselve,<BR>
385 &nbsp; &nbsp; &nbsp;  <B> As rody and bright as dooth the yonge sonne,<BR>
386 &nbsp; &nbsp; &nbsp;  <B> That in the Ram is foure degrees up ronne --<BR>
387 &nbsp; &nbsp; &nbsp;  <B> Noon hyer was he whan she redy was --<BR>
388 &nbsp; &nbsp; &nbsp;  <B> And forth she walketh esily a pas,<BR>
389 &nbsp; &nbsp; &nbsp;  <B> Arrayed after the lusty seson soote<BR>
390 &nbsp; &nbsp; &nbsp;  <B> Lightly, for to pleye and walke on foote,<BR>
391 &nbsp; &nbsp; &nbsp;  <B> Nat but with fyve or sixe of hir meynee;<BR>
392 &nbsp; &nbsp; &nbsp;  <B> And in a trench forth in the park gooth she.<BR>
393 &nbsp; &nbsp; &nbsp;  <B> The vapour which that fro the erthe glood<BR>
394 &nbsp; &nbsp; &nbsp;  <B> Made the sonne to seme rody and brood;<BR>
395 &nbsp; &nbsp; &nbsp;  <B> But nathelees it was so fair a sighte<BR>
396 &nbsp; &nbsp; &nbsp;  <B> That it made alle hire hertes for to lighte,<BR>
397 &nbsp; &nbsp; &nbsp;  <B> What for the seson and the morwenynge,<BR>
398 &nbsp; &nbsp; &nbsp;  <B> And for the foweles that she herde synge.<BR>
399 &nbsp; &nbsp; &nbsp;  <B> For right anon she wiste what they mente<BR>
400 &nbsp; &nbsp; &nbsp;  <B> Right by hir song, and knew al hire entente.<BR>
401 &nbsp; &nbsp; &nbsp;  <B> The knotte why that every tale is toold,<BR>
402 &nbsp; &nbsp; &nbsp;  <B> If it be taried til that lust be coold<BR>
403 &nbsp; &nbsp; &nbsp;  <B> Of hem that han it after herkned yoore,<BR>
404 &nbsp; &nbsp; &nbsp;  <B> The savour passeth ever lenger the moore,<BR>
405 &nbsp; &nbsp; &nbsp;  <B> For fulsomnesse of his prolixitee;<BR>
406 &nbsp; &nbsp; &nbsp;  <B> And by the same resoun, thynketh me,<BR>
407 &nbsp; &nbsp; &nbsp;  <B> I sholde to the knotte condescende,<BR>
408 &nbsp; &nbsp; &nbsp;  <B> And maken of hir walkyng soone an ende.<BR>
409 &nbsp; &nbsp; &nbsp;  <B> Amydde a tree, for drye as whit as chalk,<BR>
410 &nbsp; &nbsp; &nbsp;  <B> As Canacee was pleyyng in hir walk,<BR>
411 &nbsp; &nbsp; &nbsp;  <B> Ther sat a faucon over hire heed ful hye,<BR>
412 &nbsp; &nbsp; &nbsp;  <B> That with a pitous voys so gan to crye<BR>
413 &nbsp; &nbsp; &nbsp;  <B> That all the wode resouned of hire cry.<BR>
414 &nbsp; &nbsp; &nbsp;  <B> Ybeten hadde she hirself so pitously<BR>
415 &nbsp; &nbsp; &nbsp;  <B> With bothe hir wynges til the rede blood<BR>
416 &nbsp; &nbsp; &nbsp;  <B> Ran endelong the tree ther-as she stood.<BR>
417 &nbsp; &nbsp; &nbsp;  <B> And evere in oon she cryde alwey and shrighte,<BR>
418 &nbsp; &nbsp; &nbsp;  <B> And with hir beek hirselven so she prighte<BR>
419 &nbsp; &nbsp; &nbsp;  <B> That ther nys tygre, ne noon so crueel beest<BR>
420 &nbsp; &nbsp; &nbsp;  <B> That dwelleth outher in wode or in forest,<BR>
421 &nbsp; &nbsp; &nbsp;  <B> That nolde han wept, if that he wepe koude,<BR>
422 &nbsp; &nbsp; &nbsp;  <B> For sorwe of hire, she shrighte alwey so loude.<BR>
423 &nbsp; &nbsp; &nbsp;  <B> For ther nas nevere yet no man on lyve,<BR>
424 &nbsp; &nbsp; &nbsp;  <B> If that I koude a faucon wel discryve,<BR>
425 &nbsp; &nbsp; &nbsp;  <B> That herde of swich another of fairnesse,<BR>
426 &nbsp; &nbsp; &nbsp;  <B> As wel of plumage as of gentillesse<BR>
427 &nbsp; &nbsp; &nbsp;  <B> Of shap, of al that myghte yrekened be.<BR>
428 &nbsp; &nbsp; &nbsp;  <B> A faucon peregryn thanne semed she<BR>
429 &nbsp; &nbsp; &nbsp;  <B> Of fremde land; and everemoore, as she stood,<BR>
430 &nbsp; &nbsp; &nbsp;  <B> She swowneth now and now for lak of blood,<BR>
431 &nbsp; &nbsp; &nbsp;  <B> Til wel neigh is she fallen fro the tree.<BR>
432 &nbsp; &nbsp; &nbsp;  <B> This faire kynges doghter, Canacee,<BR>
433 &nbsp; &nbsp; &nbsp;  <B> That on hir fynger baar the queynte ryng,<BR>
434 &nbsp; &nbsp; &nbsp;  <B> Thurgh which she understood wel every thyng<BR>
435 &nbsp; &nbsp; &nbsp;  <B> That any fowel may in his leden seyn,<BR>
436 &nbsp; &nbsp; &nbsp;  <B> And koude answeren hym in his ledene ageyn,<BR>
437 &nbsp; &nbsp; &nbsp;  <B> Hath understonde what this faucon seyde,<BR>
438 &nbsp; &nbsp; &nbsp;  <B> And wel neigh for the routhe almoost she deyde.<BR>
439 &nbsp; &nbsp; &nbsp;  <B> And to the tree she gooth ful hastily,<BR>
440 &nbsp; &nbsp; &nbsp;  <B> And on this faukon looketh pitously,<BR>
441 &nbsp; &nbsp; &nbsp;  <B> And heeld hir lappe abrood, for wel she wiste<BR>
442 &nbsp; &nbsp; &nbsp;  <B> The faukon moste fallen fro the twiste,<BR>
443 &nbsp; &nbsp; &nbsp;  <B> Whan that it swowned next, for lak of blood.<BR>
444 &nbsp; &nbsp; &nbsp;  <B> A longe whil to wayten hire she stood<BR>
445 &nbsp; &nbsp; &nbsp;  <B> Til atte laste she spak in this manere<BR>
446 &nbsp; &nbsp; &nbsp;  <B> Unto the hauk, as ye shal after heere:<BR>
447 &nbsp; &nbsp; &nbsp;  <B> "What is the cause, if it be for to telle,<BR>
448 &nbsp; &nbsp; &nbsp;  <B> That ye be in this furial pyne of helle?"<BR>
449 &nbsp; &nbsp; &nbsp;  <B> Quod Canacee unto this hauk above.<BR>
450 &nbsp; &nbsp; &nbsp;  <B> "Is this for sorwe of deeth or los of love?<BR>
451 &nbsp; &nbsp; &nbsp;  <B> For, as I trowe, thise been causes two<BR>
452 &nbsp; &nbsp; &nbsp;  <B> That causen moost a gentil herte wo;<BR>
453 &nbsp; &nbsp; &nbsp;  <B> Of oother harm it nedeth nat to speke.<BR>
454 &nbsp; &nbsp; &nbsp;  <B> For ye youreself upon yourself yow wreke,<BR>
455 &nbsp; &nbsp; &nbsp;  <B> Which proveth wel that outher ire or drede<BR>
456 &nbsp; &nbsp; &nbsp;  <B> Moot been enchesoun of youre cruel dede,<BR>
457 &nbsp; &nbsp; &nbsp;  <B> Syn that I see noon oother wight yow chace.<BR>
458 &nbsp; &nbsp; &nbsp;  <B> For love of God, as dooth youreselven grace,<BR>
459 &nbsp; &nbsp; &nbsp;  <B> Or what may been youre help? For west nor est<BR>
460 &nbsp; &nbsp; &nbsp; <B> Ne saugh I nevere er now no bryd ne beest<BR></B>
461 &nbsp; &nbsp; &nbsp; <B> That ferde with hymself so pitously.<BR></B>
462 &nbsp; &nbsp; &nbsp; <B> Ye sle me with youre sorwe verraily,<BR></B>
463 &nbsp; &nbsp; &nbsp; <B> I have of yow so greet compassioun.<BR></B>
464 &nbsp; &nbsp; &nbsp; <B> For Goddes love, com fro the tree adoun;<BR></B>
465 &nbsp; &nbsp; &nbsp; <B> And as I am a kynges doghter trewe,<BR></B>
466 &nbsp; &nbsp; &nbsp; <B> If that I verraily the cause knewe<BR></B>
467 &nbsp; &nbsp; &nbsp; <B> Of youre disese, if it lay in my myght,<BR></B>
468 &nbsp; &nbsp; &nbsp; <B> I wolde amenden it er that it were nyght,<BR></B>
469 &nbsp; &nbsp; &nbsp; <B> As wisly helpe me grete God of kynde!<BR></B>
470 &nbsp; &nbsp; &nbsp; <B> And herbes shal I right ynowe yfynde<BR></B>
471 &nbsp; &nbsp; &nbsp; <B> To heel with youre hurtes hastily."<BR></B>
472 &nbsp; &nbsp; &nbsp; <B> Tho shrighte this faucon yet moore pitously<BR></B>
473 &nbsp; &nbsp; &nbsp; <B> Than ever she dide, and fil to grounde anon,<BR></B>
474 &nbsp; &nbsp; &nbsp; <B> And lith aswowne, deed and lyk a stoon,<BR></B>
475 &nbsp; &nbsp; &nbsp; <B> Til Canacee hath in hire lappe hire take<BR></B>
476 &nbsp; &nbsp; &nbsp; <B> Unto the tyme she gan of swough awake.<BR></B>
477 &nbsp; &nbsp; &nbsp; <B> And after that she of hir swough gan breyde,<BR></B>
478 &nbsp; &nbsp; &nbsp; <B> Right in hir haukes ledene thus she seyde:<BR></B>
479 &nbsp; &nbsp; &nbsp; <B> "That pitee renneth soone in gentil herte,<BR></B>
480 &nbsp; &nbsp; &nbsp; <B> Feelynge his similitude in peynes smerte,<BR></B>
481 &nbsp; &nbsp; &nbsp; <B> Is preved alday, as men may it see,<BR></B>
482 &nbsp; &nbsp; &nbsp; <B> As wel by werk as by auctoritee;<BR></B>
483 &nbsp; &nbsp; &nbsp; <B> For gentil herte kitheth gentillesse.<BR></B>
484 &nbsp; &nbsp; &nbsp; <B> I se wel that ye han of my distresse<BR></B>
485 &nbsp; &nbsp; &nbsp; <B> Compassion, my faire Canacee,<BR></B>
486 &nbsp; &nbsp; &nbsp; <B> Of verray wommanly benignytee<BR></B>
487 &nbsp; &nbsp; &nbsp; <B> That Nature in youre principles hath set.<BR></B>
488 &nbsp; &nbsp; &nbsp; <B> But for noon hope for to fare the bet,<BR></B>
489 &nbsp; &nbsp; &nbsp; <B> But for to obeye unto youre herte free,<BR></B>
490 &nbsp; &nbsp; &nbsp; <B> And for to maken othere be war by me,<BR></B>
491 &nbsp; &nbsp; &nbsp; <B> As by the whelp chasted is the leon,<BR></B>
492 &nbsp; &nbsp; &nbsp; <B> Right for that cause and that conclusion,<BR></B>
493 &nbsp; &nbsp; &nbsp; <B> Whil that I have a leyser and a space,<BR></B>
494 &nbsp; &nbsp; &nbsp; <B> Myn harm I wol confessen er I pace."<BR></B>
495 &nbsp; &nbsp; &nbsp; <B> And evere, whil that oon hir sorwe tolde,<BR></B>
496 &nbsp; &nbsp; &nbsp; <B> That oother weep as she to water wolde<BR></B>
497 &nbsp; &nbsp; &nbsp; <B> Til that the faucon bad hire to be stille,<BR></B>
498 &nbsp; &nbsp; &nbsp; <B> And, with a syk, right thus she seyde hir wille:<BR></B>
499 &nbsp; &nbsp; &nbsp; <B> "Ther I was bred -- allas, that ilke day! --<BR></B>
500 &nbsp; &nbsp; &nbsp; <B> And fostred in a roche of marbul gray<BR></B>
501 &nbsp; &nbsp; &nbsp; <B> So tendrely that no thyng eyled me,<BR></B>
502 &nbsp; &nbsp; &nbsp; <B> I nyste nat what was adversitee<BR></B>
503 &nbsp; &nbsp; &nbsp; <B> Til I koude flee ful hye under the sky.<BR></B>
504 &nbsp; &nbsp; &nbsp; <B> Tho dwelte a tercelet me faste by,<BR></B>
505 &nbsp; &nbsp; &nbsp; <B> That semed welle of alle gentillesse;<BR></B>
506 &nbsp; &nbsp; &nbsp; <B> Al were he ful of treson and falsnesse,<BR></B>
507 &nbsp; &nbsp; &nbsp; <B> It was so wrapped under humble cheere,<BR></B>
508 &nbsp; &nbsp; &nbsp; <B> And under hewe of trouthe in swich manere,<BR></B>
509 &nbsp; &nbsp; &nbsp; <B> Under plesance, and under bisy peyne,<BR></B>
510 &nbsp; &nbsp; &nbsp; <B> That no wight koude han wend he koude feyne,<BR></B>
511 &nbsp; &nbsp; &nbsp; <B> So depe in greyn he dyed his coloures.<BR></B>
512 &nbsp; &nbsp; &nbsp; <B> Right as a serpent hit hym under floures<BR></B>
513 &nbsp; &nbsp; &nbsp; <B> Til he may seen his tyme for to byte,<BR></B>
514 &nbsp; &nbsp; &nbsp; <B> Right so this god of loves ypocryte<BR></B>
515 &nbsp; &nbsp; &nbsp; <B> Dooth so his cerymonyes and obeisaunces,<BR></B>
516 &nbsp; &nbsp; &nbsp; <B> And kepeth in semblaunt alle his observaunces<BR></B>
517 &nbsp; &nbsp; &nbsp; <B> That sownen into gentillesse of love.<BR></B>
518 &nbsp; &nbsp; &nbsp; <B> As in a toumbe is al the faire above,<BR></B>
519 &nbsp; &nbsp; &nbsp; <B> And under is the corps, swich as ye woot,<BR></B>
520 &nbsp; &nbsp; &nbsp; <B> Swich was this ypocrite, bothe coold and hoot.<BR></B>
521 &nbsp; &nbsp; &nbsp; <B> And in this wise he served his entente<BR></B>
522 &nbsp; &nbsp; &nbsp; <B> That, save the feend, noon wiste what he mente,<BR></B>
523 &nbsp; &nbsp; &nbsp; <B> Til he so longe hadde wopen and compleyned,<BR></B>
524 &nbsp; &nbsp; &nbsp; <B> And many a yeer his service to me feyned,<BR></B>
525 &nbsp; &nbsp; &nbsp; <B> Til that myn herte, to pitous and to nyce,<BR></B>
526 &nbsp; &nbsp; &nbsp; <B> Al innocent of his crouned malice,<BR></B>
527 &nbsp; &nbsp; &nbsp; <B> Forfered of his deeth, as thoughte me,<BR></B>
528 &nbsp; &nbsp; &nbsp; <B> Upon his othes and his seuretee,<BR></B>
529 &nbsp; &nbsp; &nbsp; <B> Graunted hym love, upon this condicioun,<BR></B>
530 &nbsp; &nbsp; &nbsp; <B> That everemoore myn honour and renoun<BR></B>
531 &nbsp; &nbsp; &nbsp; <B> Were saved, bothe privee and apert;<BR></B>
532 &nbsp; &nbsp; &nbsp; <B> This is to seyn, that after his desert,<BR></B>
533 &nbsp; &nbsp; &nbsp; <B> I yaf hym al myn herte and al my thoght --<BR></B>
534 &nbsp; &nbsp; &nbsp; <B> God woot and he, that ootherwise noght --<BR></B>
535 &nbsp; &nbsp; &nbsp; <B> And took his herte in chaunge of myn for ay.<BR></B>
536 &nbsp; &nbsp; &nbsp; <B> But sooth is seyd, goon sithen many a day,<BR></B>
537 &nbsp; &nbsp; &nbsp; <B> `A trewe wight and a theef thenken nat oon.'<BR></B>
538 &nbsp; &nbsp; &nbsp; <B> And whan he saugh the thyng so fer ygoon<BR></B>
539 &nbsp; &nbsp; &nbsp; <B> That I hadde graunted hym fully my love<BR></B>
540 &nbsp; &nbsp; &nbsp; <B> In swich a gyse as I have seyd above,<BR></B>
541 &nbsp; &nbsp; &nbsp; <B> And yeven hym my trewe herte as free<BR></B>
542 &nbsp; &nbsp; &nbsp; <B> As he swoor he yaf his herte to me,<BR></B>
543 &nbsp; &nbsp; &nbsp; <B> Anon this tigre, ful of doublenesse,<BR></B>
544 &nbsp; &nbsp; &nbsp; <B> Fil on his knees with so devout humblesse,<BR></B>
545 &nbsp; &nbsp; &nbsp; <B> With so heigh reverence, and, as by his cheere,<BR></B>
546 &nbsp; &nbsp; &nbsp; <B> So lyk a gentil lovere of manere,<BR></B>
547 &nbsp; &nbsp; &nbsp; <B> So ravysshed, as it semed, for the joye<BR></B>
548 &nbsp; &nbsp; &nbsp; <B> That nevere Jason ne Parys of Troye --<BR></B>
549 &nbsp; &nbsp; &nbsp; <B> Jason? certes, ne noon oother man<BR></B>
550 &nbsp; &nbsp; &nbsp; <B> Syn Lameth was, that alderfirst bigan<BR></B>
551 &nbsp; &nbsp; &nbsp; <B> To loven two, as writen folk biforn --<BR></B>
552 &nbsp; &nbsp; &nbsp; <B> Ne nevere, syn the firste man was born,<BR></B>
553 &nbsp; &nbsp; &nbsp; <B> Ne koude man, by twenty thousand part,<BR></B>
554 &nbsp; &nbsp; &nbsp; <B> Countrefete the sophymes of his art,<BR></B>
555 &nbsp; &nbsp; &nbsp; <B> Ne were worthy unbokelen his galoche,<BR></B>
556 &nbsp; &nbsp; &nbsp; <B> Ther doublenesse or feynyng sholde approche,<BR></B>
557 &nbsp; &nbsp; &nbsp; <B> Ne so koude thonke a wight as he dide me!<BR></B>
558 &nbsp; &nbsp; &nbsp; <B> His manere was an hevene for to see<BR></B>
559 &nbsp; &nbsp; &nbsp; <B> Til any womman, were she never so wys,<BR></B>
560 &nbsp; &nbsp; &nbsp; <B> So peynted he and kembde at point-devys<BR></B>
561 &nbsp; &nbsp; &nbsp; <B> As wel his wordes as his contenaunce.<BR></B>
562 &nbsp; &nbsp; &nbsp; <B> And I so loved hym for his obeisaunce,<BR></B>
563 &nbsp; &nbsp; &nbsp; <B> And for the trouthe I demed in his herte,<BR></B>
564 &nbsp; &nbsp; &nbsp; <B> That if so were that any thyng hym smerte,<BR></B>
565 &nbsp; &nbsp; &nbsp; <B> Al were it never so lite, and I it wiste,<BR></B>
566 &nbsp; &nbsp; &nbsp; <B> Me thoughte I felte deeth myn herte twiste.<BR></B>
567 &nbsp; &nbsp; &nbsp; <B> And shortly, so ferforth this thyng is went<BR></B>
568 &nbsp; &nbsp; &nbsp; <B> That my wyl was his willes instrument;<BR></B>
569 &nbsp; &nbsp; &nbsp; <B> This is to seyn, my wyl obeyed his wyl<BR></B>
570 &nbsp; &nbsp; &nbsp; <B> In alle thyng, as fer as reson fil,<BR></B>
571 &nbsp; &nbsp; &nbsp; <B> Kepynge the boundes of my worshipe evere.<BR></B>
572 &nbsp; &nbsp; &nbsp; <B> Ne nevere hadde I thyng so lief, ne levere,<BR></B>
573 &nbsp; &nbsp; &nbsp; <B> As hym, God woot, ne nevere shal namo.<BR></B>
574 &nbsp; &nbsp; &nbsp; <B> "This laste lenger than a yeer or two,<BR></B>
575 &nbsp; &nbsp; &nbsp; <B> That I supposed of hym noght but good.<BR></B>
576 &nbsp; &nbsp; &nbsp; <B> But finally, thus atte laste it stood,<BR></B>
577 &nbsp; &nbsp; &nbsp; <B> That Fortune wolde that he moste twynne<BR></B>
578 &nbsp; &nbsp; &nbsp; <B> Out of that place which that I was inne.<BR></B>
579 &nbsp; &nbsp; &nbsp; <B> Wher me was wo, that is no questioun;<BR></B>
580 &nbsp; &nbsp; &nbsp; <B> I kan nat make of it discripsioun.<BR></B>
581 &nbsp; &nbsp; &nbsp; <B> For o thyng dar I tellen boldely:<BR></B>
582 &nbsp; &nbsp; &nbsp; <B> I knowe what is the peyne of deeth therby;<BR></B>
583 &nbsp; &nbsp; &nbsp; <B> Swich harm I felte for he ne myghte bileve.<BR></B>
584 &nbsp; &nbsp; &nbsp; <B> So on a day of me he took his leve,<BR></B>
585 &nbsp; &nbsp; &nbsp; <B> So sorwefully eek that I wende verraily<BR></B>
586 &nbsp; &nbsp; &nbsp; <B> That he had felt as muche harm as I,<BR></B>
587 &nbsp; &nbsp; &nbsp; <B> Whan that I herde hym speke and saugh his hewe.<BR></B>
588 &nbsp; &nbsp; &nbsp; <B> But nathelees, I thoughte he was so trewe,<BR></B>
589 &nbsp; &nbsp; &nbsp; <B> And eek that he repaire sholde ageyn<BR></B>
590 &nbsp; &nbsp; &nbsp; <B> Withinne a litel while, sooth to seyn;<BR></B>
591 &nbsp; &nbsp; &nbsp; <B> And resoun wolde eek that he moste go<BR></B>
592 &nbsp; &nbsp; &nbsp; <B> For his honour, as ofte it happeth so,<BR></B>
593 &nbsp; &nbsp; &nbsp; <B> That I made vertu of necessitee,<BR></B>
594 &nbsp; &nbsp; &nbsp; <B> And took it wel, syn that it moste be.<BR></B>
595 &nbsp; &nbsp; &nbsp; <B> As I best myghte, I hidde fro hym my sorwe,<BR></B>
596 &nbsp; &nbsp; &nbsp; <B> And took hym by the hond, Seint John to borwe,<BR></B>
597 &nbsp; &nbsp; &nbsp; <B> And seyde hym thus: `Lo, I am youres al;<BR></B>
598 &nbsp; &nbsp; &nbsp; <B> Beth swich as I to yow have been and shal.'<BR></B>
599 &nbsp; &nbsp; &nbsp; <B> What he answerde, it nedeth noght reherce;<BR></B>
600 &nbsp; &nbsp; &nbsp; <B> Who kan sey bet than he, who kan do werse?<BR></B>
601 &nbsp; &nbsp; &nbsp; <B> Whan he hath al wel seyd, thanne hath he doon.<BR></B>
602 &nbsp; &nbsp; &nbsp; <B> `Therfore bihoveth hire a ful long spoon<BR></B>
603 &nbsp; &nbsp; &nbsp; <B> That shal ete with a feend,' thus herde I seye.<BR></B>
604 &nbsp; &nbsp; &nbsp; <B> So atte laste he moste forth his weye,<BR></B>
605 &nbsp; &nbsp; &nbsp; <B> And forth he fleeth til he cam ther hym leste.<BR></B>
606 &nbsp; &nbsp; &nbsp; <B> Whan it cam hym to purpos for to reste,<BR></B>
607 &nbsp; &nbsp; &nbsp; <B> I trowe he hadde thilke text in mynde,<BR></B>
608 &nbsp; &nbsp; &nbsp; <B> That `alle thyng, repeirynge to his kynde,<BR></B>
609 &nbsp; &nbsp; &nbsp; <B> Gladeth hymself;' thus seyn men, as I gesse.<BR></B>
610 &nbsp; &nbsp; &nbsp; <B> Men loven of propre kynde newefangelnesse,<BR></B>
611 &nbsp; &nbsp; &nbsp; <B> As briddes doon that men in cages fede.<BR></B>
612 &nbsp; &nbsp; &nbsp; <B> For though thou nyght and day take of hem hede,<BR></B>
613 &nbsp; &nbsp; &nbsp; <B> And strawe hir cage faire and softe as silk,<BR></B>
614 &nbsp; &nbsp; &nbsp; <B> And yeve hem sugre, hony, breed and milk,<BR></B>
615 &nbsp; &nbsp; &nbsp; <B> Yet right anon as that his dore is uppe<BR></B>
616 &nbsp; &nbsp; &nbsp; <B> He with his feet wol spurne adoun his cuppe,<BR></B>
617 &nbsp; &nbsp; &nbsp; <B> And to the wode he wole and wormes ete;<BR></B>
618 &nbsp; &nbsp; &nbsp; <B> So newefangel been they of hire mete,<BR></B>
619 &nbsp; &nbsp; &nbsp; <B> And loven novelries of propre kynde,<BR></B>
620 &nbsp; &nbsp; &nbsp; <B> No gentillesse of blood ne may hem bynde.<BR></B>
621 &nbsp; &nbsp; &nbsp; <B> "So ferde this tercelet, allas the day!<BR></B>
622 &nbsp; &nbsp; &nbsp; <B> Though he were gentil born, and fressh and gay,<BR></B>
623 &nbsp; &nbsp; &nbsp; <B> And goodlich for to seen, and humble and free,<BR></B>
624 &nbsp; &nbsp; &nbsp; <B> He saugh upon a tyme a kyte flee,<BR></B>
625 &nbsp; &nbsp; &nbsp; <B> And sodeynly he loved this kyte so<BR></B>
626 &nbsp; &nbsp; &nbsp; <B> That al his love is clene fro me ago,<BR></B>
627 &nbsp; &nbsp; &nbsp; <B> And hath his trouthe falsed in this wyse.<BR></B>
628 &nbsp; &nbsp; &nbsp; <B> Thus hath the kyte my love in hire servyse,<BR></B>
629 &nbsp; &nbsp; &nbsp; <B> And I am lorn withouten remedie!"<BR></B>
630 &nbsp; &nbsp; &nbsp; <B> And with that word this faucon gan to crie<BR></B>
631 &nbsp; &nbsp; &nbsp; <B> And swowned eft in Canacees barm.<BR></B>
632 &nbsp; &nbsp; &nbsp; <B> Greet was the sorwe for the haukes harm<BR></B>
633 &nbsp; &nbsp; &nbsp; <B> That Canacee and alle hir wommen made;<BR></B>
634 &nbsp; &nbsp; &nbsp; <B> They nyste hou they myghte the faucon glade.<BR></B>
635 &nbsp; &nbsp; &nbsp; <B> But Canacee hom bereth hire in hir lappe,<BR></B>
636 &nbsp; &nbsp; &nbsp; <B> And softely in plastres gan hire wrappe,<BR></B>
637 &nbsp; &nbsp; &nbsp; <B> Ther as she with hire beek hadde hurt hirselve.<BR></B>
638 &nbsp; &nbsp; &nbsp; <B> Now kan nat Canacee but herbes delve<BR></B>
639 &nbsp; &nbsp; &nbsp; <B> Out of the ground, and make salves newe<BR></B>
640 &nbsp; &nbsp; &nbsp; <B> Of herbes preciouse and fyne of hewe<BR></B>
641 &nbsp; &nbsp; &nbsp; <B> To heelen with this hauk. Fro day to nyght<BR></B>
642 &nbsp; &nbsp; &nbsp; <B> She dooth hire bisynesse and al hire myght,<BR></B>
643 &nbsp; &nbsp; &nbsp; <B> And by hire beddes heed she made a mewe<BR></B>
644 &nbsp; &nbsp; &nbsp; <B> And covered it with veluettes blewe,<BR></B>
645 &nbsp; &nbsp; &nbsp; <B> In signe of trouthe that is in wommen sene.<BR></B>
646 &nbsp; &nbsp; &nbsp; <B> And al withoute, the mewe is peynted grene,<BR></B>
647 &nbsp; &nbsp; &nbsp; <B> In which were peynted alle thise false fowles,<BR></B>
648 &nbsp; &nbsp; &nbsp; <B> As ben thise tidyves, tercelettes, and owles;<BR></B>
649 &nbsp; &nbsp; &nbsp; <B> Right for despit were peynted hem bisyde,<BR></B>
650 &nbsp; &nbsp; &nbsp; <B> Pyes, on hem for to crie and chyde.<BR></B>
651 &nbsp; &nbsp; &nbsp; <B> Thus lete I Canacee hir hauk kepyng;<BR></B>
652 &nbsp; &nbsp; &nbsp; <B> I wol namoore as now speke of hir ryng<BR></B>
653 &nbsp; &nbsp; &nbsp; <B> Til it come eft to purpos for to seyn<BR></B>
654 &nbsp; &nbsp; &nbsp; <B> How that this faucon gat hire love ageyn<BR></B>
655 &nbsp; &nbsp; &nbsp; <B> Repentant, as the storie telleth us,<BR></B>
656 &nbsp; &nbsp; &nbsp; <B> By mediacion of Cambalus,<BR></B>
657 &nbsp; &nbsp; &nbsp; <B> The kynges sone, of which I yow tolde.<BR></B>
658 &nbsp; &nbsp; &nbsp; <B> But hennesforth I wol my proces holde<BR></B>
659 &nbsp; &nbsp; &nbsp; <B> To speken of aventures and of batailles<BR></B>
660 &nbsp; &nbsp; &nbsp; <B> That nevere yet was herd so grete mervailles.<BR></B>
661 &nbsp; &nbsp; &nbsp; <B> First wol I telle yow of Cambyuskan,<BR></B>
662 &nbsp; &nbsp; &nbsp; <B> That in his tyme many a citee wan;<BR></B>
663 &nbsp; &nbsp; &nbsp; <B> And after wol I speke of Algarsif,<BR></B>
664 &nbsp; &nbsp; &nbsp; <B> How that he wan Theodora to his wif,<BR></B>
665 &nbsp; &nbsp; &nbsp; <B> For whom ful ofte in greet peril he was,<BR></B>
666 &nbsp; &nbsp; &nbsp; <B> Ne hadde he ben holpen by the steede of bras;<BR></B>
667 &nbsp; &nbsp; &nbsp; <B> And after wol I speke of Cambalo,<BR></B>
668 &nbsp; &nbsp; &nbsp; <B> That faught in lystes with the bretheren two<BR></B>
669 &nbsp; &nbsp; &nbsp; <B> For Canacee er that he myghte hire wynne.<BR></B>
670 &nbsp; &nbsp; &nbsp; <B> And ther I lefte I wol ayeyn bigynne.<BR></B>
671 &nbsp; &nbsp; &nbsp; <B> Appollo whirleth up his chaar so hye<BR></B>
672 &nbsp; &nbsp; &nbsp; <B> Til that the god Mercurius hous, the slye --<BR></B>
673 &nbsp; &nbsp; &nbsp; <B> "In feith, Squier, thow hast thee wel yquit<BR></B>
674 &nbsp; &nbsp; &nbsp; <B> And gentilly. I preise wel thy wit,"<BR></B>
675 &nbsp; &nbsp; &nbsp; <B> Quod the Frankeleyn, "considerynge thy yowthe,<BR></B>
676 &nbsp; &nbsp; &nbsp; <B> So feelyngly thou spekest, sire, I allow the!<BR></B>
677 &nbsp; &nbsp; &nbsp; <B> As to my doom, ther is noon that is heere<BR></B>
678 &nbsp; &nbsp; &nbsp; <B> Of eloquence that shal be thy peere,<BR></B>
679 &nbsp; &nbsp; &nbsp; <B> If that thou lyve; God yeve thee good chaunce,<BR></B>
680 &nbsp; &nbsp; &nbsp; <B> And in vertu sende thee continuaunce,<BR></B>
681 &nbsp; &nbsp; &nbsp; <B> For of thy speche I have greet deyntee.<BR></B>
682 &nbsp; &nbsp; &nbsp; <B> I have a sone, and by the Trinitee,<BR></B>
683 &nbsp; &nbsp; &nbsp; <B> I hadde levere than twenty pound worth lond,<BR></B>
684 &nbsp; &nbsp; &nbsp; <B> Though it right now were fallen in myn hond,<BR></B>
685 &nbsp; &nbsp; &nbsp; <B> He were a man of swich discrecioun<BR></B>
686 &nbsp; &nbsp; &nbsp; <B> As that ye been! Fy on possessioun,<BR></B>
687 &nbsp; &nbsp; &nbsp; <B> But if a man be vertuous withal!<BR></B>
688 &nbsp; &nbsp; &nbsp; <B> I have my sone snybbed, and yet shal,<BR></B>
689 &nbsp; &nbsp; &nbsp; <B> For he to vertu listeth nat entende;<BR></B>
690 &nbsp; &nbsp; &nbsp; <B> But for to pleye at dees, and to despende<BR></B>
691 &nbsp; &nbsp; &nbsp; <B> And lese al that he hath is his usage.<BR></B>
692 &nbsp; &nbsp; &nbsp; <B> And he hath levere talken with a page<BR></B>
693 &nbsp; &nbsp; &nbsp; <B> Than to comune with any gentil wight<BR></B>
694 &nbsp; &nbsp; &nbsp; <B> Where he myghte lerne gentillesse aright."<BR></B>
695 &nbsp; &nbsp; &nbsp; <B> "Straw for youre gentillesse!" quod oure Hoost.<BR></B>
696 &nbsp; &nbsp; &nbsp; <B> "What, Frankeleyn! Pardee, sire, wel thou woost<BR></B>
697 &nbsp; &nbsp; &nbsp; <B> That ech of yow moot tellen atte leste<BR></B>
698 &nbsp; &nbsp; &nbsp; <B> A tale or two, or breken his biheste."<BR></B>
699 &nbsp; &nbsp; &nbsp; <B> "That knowe I wel, sire," quod the Frankeleyn.<BR></B>
700 &nbsp; &nbsp; &nbsp; <B> "I prey yow, haveth me nat in desdeyn,<BR></B>
701 &nbsp; &nbsp; &nbsp; <B> Though to this man I speke a word or two."<BR></B>
702 &nbsp; &nbsp; &nbsp; <B> "Telle on thy tale withouten wordes mo."<BR></B>
703 &nbsp; &nbsp; &nbsp; <B> "Gladly, sire Hoost," quod he, "I wole obeye<BR></B>
704 &nbsp; &nbsp; &nbsp; <B> Unto your wyl; now herkneth what I seye.<BR></B>
705 &nbsp; &nbsp; &nbsp; <B> I wol yow nat contrarien in no wyse<BR></B>
706 &nbsp; &nbsp; &nbsp; <B> As fer as that my wittes wol suffyse.<BR></B>
707 &nbsp; &nbsp; &nbsp; <B> I prey to God that it may plesen yow;<BR></B>
708 &nbsp; &nbsp; &nbsp; <B> Thanne woot I wel that it is good ynow."<BR></B>
